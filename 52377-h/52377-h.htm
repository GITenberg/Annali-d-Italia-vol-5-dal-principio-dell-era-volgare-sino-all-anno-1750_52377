<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  Annali d'Italia, vol. 5, di Lodovico Antonio Muratori
 </title>
	<style type="text/css">
body {margin-left: 10%; margin-right: 10%;}

p {margin-top: .75em; text-align: left; margin-bottom: 0em; line-height: 1.2; text-indent: 1.5em;}
p.indice {text-align: center; font-size: 95%; line-height: 1.5; margin-top: 2em;}

hr {width: 50%; margin-top: 2em; margin-bottom: 1em; margin-left: 25%; margin-right: 25%;}
hr.minor {width: 20%; margin-top: 1em; margin-left: 40%; margin-right: 40%;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}
#coverpage {text-align: center; margin: 3em auto;}

.pad2 {margin-top: 2em;}
.center {text-align: center; text-indent: 0;}

h1,h2 {text-align: center; font-style: normal; font-weight: normal; line-height: 1.5; margin-bottom: .5em;}
h1 {font-size: 200%; margin-top: 2em;}
h2.hidden {line-height: 1em; margin-top: 1em; margin-bottom: 0; visibility: hidden;}

.pagenum {position: absolute; left: 91%; clear: left; font-style: normal;   font-weight: normal; font-size: 65%; text-align: right; color: #999999;   background-color: #ffffff;}

.fnote {font-size: 87%; font-style: italic;}

.small {font-size: 70%;}
.min {font-size: 85%;}
.larger {font-size: 115%;}
.big {font-size: 130%;}
.x-large {font-size: 150%;}
.smcap {font-variant: small-caps;}
.lowercase {text-transform: lowercase;}
.gesperrt {letter-spacing: .2em; margin-left: .2em;}

table {margin-left: 5%; margin-right: 5%; margin-top: 2em; margin-bottom: 2em; width: 90%; font-size: 105%;}
table td {text-align: left; vertical-align: middle; padding-left: 1em; padding-right: 1em; line-height: 1.2em;}
td.br {border-right: 1px solid black; text-align: right; padding-left: 0;}

.br {border-right: thin solid black;}

.tnote {background-color: #F5F5DC; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em; text-indent: 0;}

.poem {text-align: left; font-size: 95%; margin: 1.5em 10%}
.poem p {margin: 0; padding-left: 3em; text-indent: -3em;}

 </style>
  </head>
<body>


<pre>

Project Gutenberg's Annali d'Italia, vol. 5, by Lodovico Antonio Muratori

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Annali d'Italia, vol. 5
       dal principio dell'era volgare sino all'anno 1750

Author: Lodovico Antonio Muratori

Release Date: June 19, 2016 [EBook #52377]

Language: Italian

Character set encoding: UTF-8

*** START OF THIS PROJECT GUTENBERG EBOOK ANNALI D'ITALIA, VOL. 5 ***




Produced by Carlo Traverso, Barbara Magni and the Online
Distributed Proofreading Team at http://www.pgdp.net (This
file was produced from images generously made available
by The Internet Archive)






</pre>


<div class="chapter">
<p class="center pad2"><span class="big">ANNALI<br /><br /></span>

<span class="x-large gesperrt">D'ITALIA<br /><br /></span>

<span class="larger">5</span></p>

<hr />
</div>

<div id="coverpage">
  <img src="images/cover.jpg" alt="Copertina" />
</div>

<div class="titlepage">
<h1><span class="min">ANNALI</span><br />

<span class="gesperrt">D'ITALIA</span></h1>

<p class="center">DAL<br />
<br />
<span class="larger"><b>PRINCIPIO DELL'ERA VOLGARE</b><br />
<b>SINO ALL'ANNO 1750</b></span><br />
<br />
<i>COMPILATI</i><br />
<br />
<span class="big gesperrt"><b>DA L. ANTONIO MURATORI</b></span><br />
<br />
E<br />
<br />
<b>CONTINUATI SINO A' GIORNI NOSTRI</b><br />
<br />
<span class="larger"><i>Quinta Edizione Veneta</i></span><br /></p>

<hr class="minor" />

<p class="center">VOLUME QUINTO</p>

<hr class="minor" />

<p class="center pad2 gesperrt">VENEZIA</p>

<p class="center small"><b>DAL PREMIATO STAB. DI G. ANTONELLI ED.</b><br />
<br />
<b>1846</b></p>
</div>

<div class="somm">
<hr />

<p class="center big pad2"><a id="indfront"></a><a href="#INDICE">INDICE</a></p>

<hr />
</div>

<div class="chapter">
<p class="center x-large gesperrt pad2">
<a id="ANNALI_DITALIA"></a>ANNALI D'ITALIA
</p>

<p class="center">
DAL<br />
<br />
<span class="larger">PRINCIPIO DELL'ERA VOLGARE FINO ALL'ANNO 1500</span>
</p>
</div>

<p>
<span class="pagenum" id="Page_9">[9]</span>
</p>

<div class="chapter">
<h2 class="hidden" id="MCCLIX">MCCLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclix</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Alessandro IV</span> papa 5.</td>
  </tr>
  <tr>
    <td>Imperio vacante.</td>
  </tr>
</table>

<p>
Se nel precedente anno s'affollarono
le calamità sopra l'Italia, il presente abbondò
di consolazioni. Non era uomo
<i>Eccelino</i> da sofferir compagni nel dominio
di Brescia <span class="fnote">[Roland., lib. 11, cap. 12.]</span>. Per isbrigarsi dunque
da Buoso da Doara, che col <i>marchese
Oberto</i> Pelavicino comandava alla metà
di quella città, siccome ancora a Cremona,
propose d'inviarlo per podestà a
Verona. Buoso, persona accorta, che
prevedeva i pericoli imminenti a chi si
metteva in mano d'un tiranno sì sanguinario,
ricusò con bella maniera, e poi
stette ben in guardia per non essere colto.
Non finì poi la faccenda, che il marchese
Oberto e Buoso dovettero cedere ad Eccelino
la signoria intera di Brescia, e ritirarsi
a Cremona. Ma rimasero ben inaspriti
per questo tradimento; e perciò
Oberto segretamente si collegò con <i>Azzo
VII</i> marchese d'Este, co' Ferraresi,
Padovani e Mantovani; e Buoso anche
esso trasse nella stessa lega Martino della
<span class="pagenum" id="Page_10">[10]</span>
Torre col popolo signoreggiante in Milano,
mercè di una concordia stabilita fra
loro per conto di Crema. Ma neppure
stette in ozio Eccelino. Fece anch'egli
una segreta lega coi nobili di Milano.
Non abbiamo storico alcuno milanese
che ci abbia ben dicifrato lo stato allora
di quella città. Il solo fra Galvano dalla
Fiamma, dell'ordine de' Predicatori <span class="fnote">[Gualvan. Flamma, Manipul. Flor., cap. 293.]</span>,
scrive che sul fine di marzo nacque dissensione
fra lo stesso popolo dominante
in Milano. Volle l'una delle parti per
suo capo Martino dalla Torre, l'altra
Azzolino Marcellino. Prevalse il Torriano
colla morte dell'altro. Allora i
nobili, paventando la forza di questo capo
e del popolo, elessero per loro capo Guglielmo
da Soresina, e si fecero forti.
Affin di quetare sì fiere turbolenze, si
trasferì a Milano Filippo arcivescovo di
Ravenna legato pel papa, che mandò ai
confini i due suddetti capi. Il che vien
anche asserito dall'autore degli Annali
Milanesi <span class="fnote">[Annales Mediol., tom. 16 Rer. Ital.]</span>, senza por mente che tuttavia
Filippo legato era detenuto prigione
in Brescia da Eccelino, e che per conseguente
all'anno precedente, prima della
prigionia di lui, dovrebbe appartener
questo fatto. Avendo Martino rotti i confini,
<span class="pagenum" id="Page_11">[11]</span>
se ne tornò a Milano, e fece stare
colla testa bassa la nobiltà. Il perchè Guglielmo
da Soresina ed altri nobili, andati
a Verona, promisero ad Eccelino di
dargli in mano la città di Milano. L'autore
degli Annali suddetti di Milano ci
vorrebbe far credere che Leone arcivescovo
colla fazion de' nobili fosse cacciato
fuori di Milano, e ch'egli stesso
ricorresse ad Eccelino, con offerirgli il
dominio di Milano: il che non sembra
verisimile. A mio credere, parte dei nobili
restata in Milano, e non già tutti, se
l'intese con Eccelino. Lo stesso pare che
si possa ricavare da Rolandino e dal Monaco
Padovano <span class="fnote">[Monachus Patavinus, in Chron., tom. 8 Rer.
Italic.]</span>, e chiaramente lo
dice Guglielmo Ventura <span class="fnote">[Ventura, Chron. Astens., cap. 2, tom. 11
Rer. Ital.]</span>. Comunque
sia, sappiamo di certo che Eccelino, siccome
vedremo, si mosse alla volta di Milano,
lusingandosi già d'avere in pugno
quella nobilissima città. Ma si vuol prima
avvertire che nell'aprile del presente
anno <span class="fnote">[Roland., lib. 11, cap. 16.]</span> i Padovani s'impadronirono
di Lonigo e di Custoza, togliendole ai
Vicentini. Arrivati anche alla grossa ed
abbondante terra di Tiene, le diedero il
sacco ed il fuoco. Poscia nel mese di
maggio presero la terra di Freola, e, ben
fortificatala, vi lasciarono un sufficiente
presidio. Ad Eccelino, tuttavia dimorante
in Brescia, fu portata questa nuova, ed
essa fu la fortuna di molti poveri Veronesi
accusati di tradimento; imperciocchè
avendo egli spedita una brigata di Tedeschi
a Verona per condurre que' miseri
a Brescia, udito il fatto di Freola, montò
in sì gran collera, che fatti fermar per
istrada i Tedeschi, in persona, correndo il
mese di giugno, mosse l'armata, e, portatosi
colà, ripigliò quella terra; e tutto
quel popolo che umilmente e tosto se gli
arrendè, fece legare, grandi e piccoli.
Molti d'essi levò dal mondo, nè lasciò
andarne alcuno senza segno della sua barbarie,
<span class="pagenum" id="Page_12">[12]</span>
con aver <span class="fnote">[Paris de Cereta, Chron. Veronens., tom. 8
Rer. Ital.]</span> fatto cavar gli occhi,
o tagliare il naso o un piede ad alcuni,
e castrare i restanti. Fu questo l'ultimo
spettacolo della crudeltà di quel mostro.
</p>

<p>
Tornato a Brescia il tiranno, attese
ad accrescere l'armata sua, con assoldar
nuova gente, e raunar tutti gli amici, per
passare alla sospirata conquista di Milano.
Ad assicurarsi bene della felicità di
così bella impresa altro non ci mancava
che sapere il giorno favorevole in cui si
dovea muovere l'armata sua; e questo
dipendeva dal saper leggere nel libro
delle stelle. Teneva egli a tal fine molti
strologhi in sua corte, che gli rivelarono
il punto preciso; se con certezza, si vedrà
fra poco. Racconta il Monaco Padovano <span class="fnote">[Monach. Patavinus, in Chron.]</span>
che nella di lui corte onorati
si vedeano Salione canonico di Padova,
Riprandino Veronese, Guido Bonato da
Forlì, e Paolo Saraceno colla barba lunga,
che pareva un altro Balamo: tutti
strologhi a lui cari. Sul fine dunque di
agosto <span class="fnote">[Roland., lib. 12, cap. 2.]</span>, fingendo di voler far l'assedio
degli Orci, s'inviò colà con tutto
l'esercito e con un magnifico treno, seco
conducendo tutta ancora la milizia di
Brescia. Diede il guasto ai contorni: nel
qual tempo anche il marchese Oberto
Pelavicino con Buoso da Doara e coll'armata
de' Cremonesi andò ad accamparsi
a Soncino in faccia agli Orci col
fiume Oglio interposto, per vegliare agli
andamenti di quel serpente. Mossesi ancora
a tali avvisi Azzo marchese d'Este
colla milizia ferrarese, ed unitosi co' Mantovani,
andò a postarsi a Marcheria sullo
Oglio, per essere a tiro di darsi mano
coi Cremonesi, secondo i bisogni. Nello
stesso tempo Martino dalla Torre con un
potente esercito di Milanesi uscì in campagna,
e venne fino a Pioltello, ossia a
Cassano presso all'Adda, mostrandosi
pronto in aiuto de' Cremonesi, qualora
fosse occorso. Eccelino intanto, rimandata
<span class="pagenum" id="Page_13">[13]</span>
a casa la fanteria bresciana, e ritenuti
solo i cavalieri, una notte all'improvviso
valicò il fiume Oglio a Palazzuolo;
e continuato il viaggio fino all'Adda,
per un guado, fatto prima riconoscere,
passò anche l'altro fiume nel dì
17 di settembre, e s'avviò speditamente
verso Milano. Da quattro o cinque mila
cavalli menava egli con seco. V'ha ancora
chi dice più. Era spedita quella illustre
città, se a tempo non giugneva al
campo milanese l'avviso de' fiumi valicati
da Eccelino. Allora Martino dalla
Torre, che ben intese dove mirava l'astuto
tiranno, precipitosamente fece marciar
l'esercito, ed ebbe la fortuna di entrare
in Milano prima che vi si avvicinasse
il nemico, e di rompere con ciò tutti
i di lui disegni. A questo avviso Eccelino
diede nelle smanie, nè ad altro pensò che
ad impossessarsi della nobil terra di
Monza, oppure a tornarsene a Brescia.
Virilmente si accinsero alla difesa i cittadini
di Monza, in guisa che, svanito
ancor questo colpo, Eccelino passò a
Trezzo, al cui castello fece dare un furioso
assalto, ma con trovarvi dentro
chi non avea men cuore de' suoi. Dati
dunque alle fiamme i borghi di quella
terra, si ridusse a Vimercato, dove lasciò
prendere posa alla sua gente. Mostrava
egli al di fuori sprezzo de' suoi avversarii,
ma internamente era combattuto da
molesti pensieri per vedersi in mezzo a
paese nemico, e coi possenti Milanesi alle
spalle, e con fiumi grossi da valicare. E
più poi si conturbò, allorchè gli venne
nuova che il marchese d'Este co' Ferraresi,
Cremonesi e Mantovani s'era inoltrato
fino all'Adda, per contrastargli il
passo, ed avea anche preso il ponte di
Cassano, alla cui guardia egli avea dianzi
lasciate alcune delle sue squadre. Allora
furibondo con tutti i suoi prese il
cammino alla volta di Cassano, perchè,
se vogliam credere a ciò che taluno racconta <span class="fnote">[Annal. Mediolan.]</span>,
un diavolo gli avea predetto,
che morrebbe ad Assano. Interpretò Eccelino
<span class="pagenum" id="Page_14">[14]</span>
questa parola per Bassano, terra
sua e de' suoi maggiori; ma si raccapricciò
poi all'udire Cassano. Sarà stata questa
un'immaginazione del volgo. Ora con
tal vigore spinse egli la sua gente contro
i difensori del ponte, che quasi quasi pareano
inclinati a cedere; ma eccoti una
saetta che va a ferire Eccelino nel piè
sinistro, e se gli conficca nell'osso.
</p>

<p>
Per tal accidente corse lo spavento
in tutte le di lui brigate; ma egli, mostrando
intrepidezza, si fece portar di
nuovo a Vimercato, dove, aperta la piaga,
e cavatane la freccia, i chirurghi il
curarono. Salì egli animosamente a cavallo
nel dì seguente, ed informato di un
guado nell'Adda, con ardire si mise a
passarlo, e gli venne fatto di condurre
di là tutti i suoi squadroni. Ma intanto
ecco comparire Azzo marchese d'Este
coi Ferraresi e Mantovani, ed Oberto
Pelavicino marchese e Buoso da Doara
coi Cremonesi, e circondare il nemico
esercito. I primi a dare di sproni a' cavalli
per salvarsi furono i Bresciani. Il
che veduto da Eccelino, col resto della
gente sua, ma di passo e senza mostrare
paura, s'inviò per cercare ricovero sul
territorio di Bergamo. Non glielo permisero
i collegati, i quali, avventatisi addosso
alle di lui brigate, immantinente le
sbandarono, con farne assaissimi prigioni.
Il più illustre ed importante fra questi
fu lo stesso Eccelino, al quale, dappoichè
restò preso, un indiscreto soldato
diede due o tre ferite in capo, per vendetta
di un suo fratello, a cui il tiranno
avea fatto tagliare una gamba. Il Malvezzi <span class="fnote">[Malvecius, Chron. Brixian., tom. 14 Rer.
Ital.]</span>
scrive che tali ferite gli furono
date da Mazzoldo de' Lavelonghi nobile
bresciano, prima ch'ei fosse preso. Il felicissimo
giorno, in cui questa insigne vittoria
avvenne, fu il 27 di settembre <span class="fnote">[Monachus Patavinus. Gualvaneus Flamma.]</span>,
festa de' santi Cosma e Damiano. A folla
correva la gente per mirar preso un uomo
sì diffamato per la sua indicibil crudeltà,
<span class="pagenum" id="Page_15">[15]</span>
come si farebbe ad un orribilissimo mostro
ucciso, caricandolo ognuno d'improperii,
e i più vogliosi di finirlo. Ma il
marchese e Buoso da Doara non permisero
che alcuno gli facesse oltraggio;
anzi, condottolo a Soncino, quivi il fecero
curare con carità dai migliori medici.
Tali nondimeno erano le sue ferite, che
da lì ad undici giorni in età di circa settant'anni
se ne morì tal quale era vissuto,
senza segno di penitenza, e senza
mai chiedere i sacramenti della Chiesa.
Come scomunicato fu seppellito fuor di
luogo sacro in un'arca sotto il portico
del palazzo di Soncino. Oltre a quello
che diffusamente della crudeltà inudita
e degli altri esecrandi costumi di Eccelino,
scrissero Rolandino e il Monaco Padovano,
è da vedere Guglielmo Ventura,
che nella Cronica d'Asti <span class="fnote">[Ventura, Chron. Astens., cap. 2, tom. 2
Rer. Ital.]</span> fa un'esatta
dipintura di quel poco di bene e di quell'infinito
male che si trovava in questo sì
spietato tiranno. Avvertì egli che quanti
ciechi, storpi ed altri segnati dalla mano
di Dio, o degli uomini, andavano limosinando
per l'Italia, tutti diceano d'essere
stati conci così da Eccelino: del che egli
si vendicò. L'autore eziandio della Cronica
di Piacenza <span class="fnote">[Chron. Placent., tom. 16 Rer. Ital.]</span> parla delle buone e
ree qualità di Eccelino. Pur troppo è
vero che a niuno dei tiranni è mancato
qualche lodatore.
</p>

<p>
Non si può già esprimere il giubilo e
la festa che per tutta la Lombardia si
fece all'udire tolto dal mondo l'assassino
di tanti popoli, il cui nome era troppo
in orrore, e facea tremare anche i lontani.
D'altro non si parlava allora che di questo
felice avvenimento. Certificati della
sua morte i Padovani corsero a Vicenza
per liberar quella città dal presidio postovi
dal tiranno <span class="fnote">[Roland., lib. 12, cap. 10.]</span>. Non potendola avere,
ne bruciarono i borghi, e se ne tornarono
a casa. Da lì a tre dì fuggiti i
soldati di Eccelino, i Vicentini si misero
<span class="pagenum" id="Page_16">[16]</span>
sotto la protezione de' Padovani, i quali
poscia a poco a poco se ne fecero assoluti
padroni. Parimente si sottomise la terra
di Bassano a Padova, con che crebbe di
molto la potenza di questa città. A cagion
di tali vicende in Trivigi non si credette
più sicuro Alberico da Romano fratello
dello stesso Eccelino, perchè ben consapevole
dell'odio immenso de' Trivisani e dei
circonvicini popoli, ch'egli s'era comperato
colla sua crudel tirannia, non inferiore
a quella del fratello. Però quel popolo, assistito
dalla forza della repubblica veneta,
fatta sollevazione, si rimise in libertà, e
prese per suo podestà Marco Badoero
nobile veneziano <span class="fnote">[Monach. Patavinus.]</span>. Altrettanto fece la
città di Feltre. Finalmente la città di Verona
ricuperò anch'essa la libertà; richiamò
Lodovico conte di San Bonifazio
e gli altri fuorusciti, ed elesse per suo
podestà Mastino dalla Scala, la cui casa,
dopo qualche tempo, giunse alla signoria
di quella città. La sola città di Brescia si
trovò ostinata in non voler quella pace
che l'altre città aveano abbracciata. Vi
signoreggiava allora la fazion ghibellina,
e per quanto di forza e di preghiere adoperassero
i fuorusciti guelfi, sostenuti
dalle città aderenti alla Chiesa, non poterono
mai ottenere di ripatriare. S'interpose
fra le parti discordi l'astuto marchese
Pelavicino <span class="fnote">[Malvecius, Chron. Brixian.]</span>, e girò l'affare in
maniera che, introdottosi in Brescia, si
fece eleggere signore di quella città dal
popolo, lasciando così delusi i fuorusciti,
de' quali poi si dichiarò nemico. Avendo
egli trovato quivi tuttavia carcerato <i>Filippo
arcivescovo</i> di Ravenna, legato del
papa, benchè pregato con efficaci lettere
da esso pontefice, non si seppe indurre
a rilasciarlo. Volle Dio che, ciò non
ostante, il buon prelato riacquistasse la
libertà. Aiutato da chi gli volea bene, una
notte si calò egli felicemente con una fune
dal palazzo, in cui era custodito; ed
uscito con segretezza fuori della città,
dove trovò preparato un cavallo, senza
<span class="pagenum" id="Page_17">[17]</span>
punto fermarsi, arrivò all'amica città di
Mantova. Teneva in questi tempi il marchese
Oberto suddetto corrispondenza
col <i>re Manfredi</i>, e ne ricavava dei buoni
aiuti di borsa per sostenere il partito dei
Ghibellini in Lombardia. Degli amici ne
avea in abbondanza per le città di questa
provincia, perchè considerato come capo
d'essa fazione dopo la morte di Eccelino.
</p>

<p>
Nella lega ch'esso marchese Oberto
avea fatta nel dì 11 di giugno dell'anno
presente in Brescello con Azzo marchese
d'Este e d'Ancona, con Lodovico da
San Bonifazio, appellato conte di Verona,
e coi comuni di Mantova, Ferrara
e Padova, la quale distesamente vien
rapportato da Antonio Campi storico
cremonese <span class="fnote">[Antonio Campi, Istoria di Cremona.]</span>, si legge: <i>Quod domini
marchio estensis, et comes Veronae, et,
communia Mantuae, Ferrariae et Paduae,
habeant semper, teneant et foveant excellentissimum
dominum Manfredun regem
Siciliae in amicum, et dent operam, quod
dictus dominus rex ad concordiam reducatur
cum Ecclesia</i>. Per questo accordo
fu il marchese Oberto assoluto da non
so qual religioso dalla scomunica; ma,
siccome osserva il Rinaldi <span class="fnote">[Raynald., in Annal. Eccl.]</span>, papa <i>Alessandro
IV</i> dichiarò nulla tale assoluzione,
nè volle ammettere Oberto e la lega suddetta,
s'egli non rinunziava all'amicizia
e lega del re Manfredi. Prima che terminasse
il presente anno, Martino dalla
Torre, capo de' popolari dominanti in
Milano <span class="fnote">[Chronic. Placentin. Annales Mediol. Gualvan.
Flamma.]</span>, all'avviso che dopo la morte
di Eccelino i nobili milanesi fuorusciti
s'erano rifuggiti in Lodi, accolti quivi
dalla possente famiglia da Sommariva,
coll'esercito andò sotto quella città, nè
solamente costrinse a partirne i nobili,
ma ancora divenne egli padrone di quella
città. Ciò non ostante, in considerando
l'odio, l'invidia e la forza de' nobili milanesi
nemici suoi, e temendo d'essere
un dì o l'altro abbattuto, prese la risoluzione
<span class="pagenum" id="Page_18">[18]</span>
di gittarsi anche egli nelle braccia
del marchese Oberto Pelavicino, figurandosi
di poter continuare la sua autorità
sotto l'ombra di lui. Operò dunque
che il popolo milanese prendesse per
signore esso marchese solamente per
cinque anni col salario annuo di quattromila
lire. Si trasferì pertanto Oberto
a Milano con secento cavalli ed altra
soldatesca, parte cremonese e parte tedesca,
e, ricevuto con grande onore dai
Milanesi, diede principio al suo governo,
e dipoi vi lasciò per governatore Arrigo
marchese di Scipione suo nipote. Ed ecco
che quando si credea a terra la fazion
ghibellina per la morte di Eccelino, risorger
essa vigorosa più che mai. Aggiungono
gli storici milanesi, che Oberto
coll'andare del tempo non corrispose
alle speranze de' Torriani, studiandosi di
abbassarli, ma non gli venne già fatto;
e noi vedremo tuttavia signoreggiare in
Milano la famiglia dalla Torre. Sollevaronsi
in quest'anno <span class="fnote">[Matth. Paris, Hist. Angl.]</span> gl'instabili Romani
contra del loro senatore, cioè contra
di Castellano d'Andalò, zio del defunto
Brancaleone, verisimilmente per
maneggio del papa, che nol potea sofferire;
e, creati due senatori, andarono ad
assediarlo in una delle fortezze di Roma,
dove egli s'era ritirato. Bravamente si
difese Castellano, confidato sempre di
non averne male, dacchè in Bologna
erano ben guardati gli ostaggi a lui pure
dati dai Romani. Nella giunta alle storie
di Matteo Paris si legge, che nel presente
anno papa Alessandro IV scomunicò il
re Manfredi. Lo stesso abbiamo dalla
Cronica di Fra Pipino <span class="fnote">[Pipinus, Chron., tom. 9 Rer. Ital.]</span>, e vien anche
confermato dagli storici napoletani. Abbiamo
dal Guichenon <span class="fnote">[Guichenon, Hist. de la Maison de Savoye,
tom. I.]</span>, che <i>Tommaso
conte</i> di Savoia, e già di Fiandra, principe
rinomato per molte sue azioni, mancò
di vita nel dì primo di febbraio di
questo anno: il che viene eziandio asserito
<span class="pagenum" id="Page_19">[19]</span>
dagli Annali di Genova <span class="fnote">[Caffari, Annal. Genuens., lib. 6, tom. 6 Rer.
Italic.]</span>. Da questo
principe discende la real casa di Savoia,
oggidì regnante in Sardegna, Savoia,
Piemonte, Monferrato e in altre
città. Perchè gli Astigiani non s'inducevano
a rilasciare i di lui figliuoli, dati
loro in ostaggio, venne in quest'anno a
Genova il <i>cardinale Ottobuono</i> del Fiesco,
zio materno d'essi principi, per passare
ad Asti, e trattare della lor libertà. <i>Pro
liberatione nepotum ejus, filiorum quondam
domini Thomae comitis Sabaudiae.</i>
Sono parole del Continuatore di Caffaro.
Che esito avesse il suo negoziato non
apparisce. Fu bensì del tumulto in Genova
al ritorno di questo cardinale, perchè
si temeva che egli facesse maneggio
per far deporre Guglielmo Boccanegra,
il quale nell'anno 1257 era stato creato
capitano del popolo di Genova contro la
fazion de' nobili. Ma si quetò il rumore.
Cominciò nell'anno presente <i>Carlo conte
</i>d'Angiò e di Provenza a mettere il piede
nel Piemonte, dove si sottoposero alla
di lui signoria la città d'Alba e le terre
di Cunio, Monte Vico, Piano e Cherasco.
E gli Aretini <span class="fnote">[Ricordano Malaspina, cap. 160.]</span> una notte sorpresero la
città di Cortona, che era fortissima; ne
disfecero le mura e le fortezze, e la suggettarono
al loro dominio, non senza
grave sdegno e doglianza de' Fiorentini.
</p>

<hr />
</div>

<div class="chapter">
<h2 class="hidden" id="MCCLX">MCCLX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclx</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Alessandro IV</span> papa 6.</td>
  </tr>
  <tr>
    <td>Imperio vacante.</td>
  </tr>
</table>

<p>
Andavano alla peggio gli affari dell'imperio
de' Latini in Levante <span class="fnote">[Matteo Spinelli, Diario, tom. 8 Rer. Ital.]</span>. Però
<i>Baldovino imperadore</i>, e il despota della
Morea vennero in persona in Italia a
chiedere soccorsi ad esso Manfredi e al
papa. Avrebbe desiderato il pontefice di
prestar loro aiuto; ma le forze mancavano.
Il solo Manfredi sarebbe stato valevole
colle sue forze a quell'impresa, se
<span class="pagenum" id="Page_20">[20]</span>
non si fosse scusato col non essere in
grazia della Sede apostolica, e colla necessità
di dovere star in buona guardia
contro gli attentati della corte di Roma,
la quale facea continui maneggi per torgli
il regno e darlo ad altro principe. Voglioso
il despota di levare di mezzo gli
intoppi, andossene nel gennaio di questo
anno a trovare il pontefice, e trattò seco
di pace. Condiscendeva il non superbo
papa Alessandro IV a riconoscere Manfredi
per re e a concedergli l'investitura,
a condizione ch'egli restituisse gli Stati
e i beni tolti ai fuorusciti, e scacciasse
dal regno tutti i Saraceni, siccome nemici
della religione, e gente che niun rispetto
portava alle chiese, e faceva mille
mali in tempo di guerra. Al primo punto
consentiva Manfredi; al secondo non
seppe accomodarsi. Non si fidava egli dei
nazionali suoi sudditi cristiani, ben sapendo
che non mancavano maniere alla
corte di Roma di guadagnarli, e conoscendo
assai l'istabilità de' suoi baroni.
La speranza di mantenersi era da lui posta
nelle numerose brigate de' Saraceni
di Nocera, che Roma non avrebbe mai
potuto guadagnare. Il perchè sospettando
che la corte pontificia, qualora egli si
fosse spogliato del braccio di quegl'infedeli,
più facilmente l'avrebbe potuto opprimere,
rigettò la proposizione, e piuttosto
pensò a tirarne degli altri, non so
se dalla Sicilia, o pure dall'Africa, giacchè
non ignorava i trattati che si andavano
facendo per muovere contro di lui
l'armi di qualche potente principe cristiano.
Infatti ne fece venir moltissime
bande, che approdarono a Taranto e ad
Otranto nel mese di maggio. Poscia nel
seguente luglio li mandò addosso alla
Campania romana, ed egli stesso (seguita
a dire lo Spinelli) <i>andò in Romagnia,
e tutta la voltò sossopra</i>. Col nome
di <i>Romagnia</i> altro non si dee intendere,
se non la Romania greca, dove per difesa
del despota suo suocero, Niceforo
Gregora <span class="fnote">[Niceph. Gregora, Histor.]</span> confessa che il re Manfredi
<span class="pagenum" id="Page_21">[21]</span>
spedì le sue truppe. Nulla poi parlando
Saba Malaspina, storico pontificio di questi
tempi, d'invasione fatta da Manfredi
negli Stati della Campania, suddita della
Chiesa, questa si può sospettare insussistente,
oppur cosa di poco momento. In
questi tempi il partito ghibellino della
Lombardia, Toscana e marca d'Ancona,
fatto ricorso al patrocinio di Manfredi,
trovò buona accoglienza nella sua corte.
Poche erano le città, i cui popoli non fossero
guasti dalle pazze parzialità, e però
divisi fra loro. Insigne ed ostinata era
questa divisione nella marca suddetta <span class="fnote">[Sabas Malaspina, lib. 2, cap. 2.]</span>;
ed avendo i Ghibellini implorata l'assistenza
di Manfredi, egli spedì colà Percivalle
da Oria suo parente con della cavalleria,
il quale trovò resistente a' suoi
comandamenti la città di Camerino. L'ebbe
finalmente a patti; ma quel popolo da
lì a poco per paura di lui se ne fuggì, lasciandola
abbandonata. Ancor qui la
storia è molto digiuna. Ma non così
quella di Toscana. Perchè i ghibellini
fuorusciti di Firenze s'erano ritirati a
Siena, città della stessa fazione, i Fiorentini
le mossero guerra <span class="fnote">[Ricordano Malaspina.]</span>. Non aveano
i Sanesi forze da potere resistere alla potenza
di Firenze; per questo i fuorusciti,
seguendo il consiglio di Farinata degli
Uberti, lor capo ed uomo accortissimo,
spedirono ambasciatori al re Manfredi
per impetrar soccorso. Con gran fatica
ne ottennero cento uomini d'armi tedeschi.
Trovandosi poi essi fuorusciti a
Siena, in tempo che i Fiorentini erano
venuti a oste contra quella città, un dì
avendo ben imboracchiata questa squadra
d'ausiliari, consigliatamente la spinsero
addosso al campo nemico, ad oggetto di
maggiormente impegnare Manfredi alla
lor difesa. Un fiero squarcio nelle masnade
fiorentine fecero i Tedeschi caldi
del vino; ma infine restarono tutti morti;
e l'insegna di Manfredi, strascinata pel
campo, fu poi trionfalmente recata in Firenze.
Rimandarono i Sanesi e i fuorusciti
<span class="pagenum" id="Page_22">[22]</span>
i loro ambasciatori a Manfredi con
venti mila fiorini d'oro; e raccontate le
immense prodezze di quei pochi Tedeschi,
e lo strapazzo fatto dai Fiorentini
alla di lui bandiera, l'indussero a spedire
in Toscana Giordano da Anglone, conte
di San Severino, con ottocento cavalli.
Con questo rinforzo, e coll'aiuto dei
Pisani e degli altri ghibellini di Firenze,
ebbero i Sanesi un corpo di mille ottocento
cavalieri, la maggior parte tedeschi,
e sparsero voce di voler assediare
Montalcino.
</p>

<p>
Per mezzo di due frati minori ingannati
fece nello stesso tempo lo scaltro
Farinata segretamente intendere ai rettori
di Firenze, che quei di Siena darebbono
loro una porta della città, purchè loro
facessero un regalo di diecimila fiorini,
e venissero con grande esercito a prenderne
il possesso, sotto la finta di andare
a fornir Montalcino. Caddero nella ragna
i Fiorentini. Richiesero la loro amistà,
ed avuta gente da Bologna, Lucca, Pistoia,
Samminiato, San Geminiano, Volterra,
Perugia ed Orvieto, misero insieme
un'armata di più di trenta mila persone,
e v'ha chi la fa ascendere sino a quaranta
mila <span class="fnote">[Chron. Sanense, tom. 15 Rer. Ital.]</span>. Col carroccio e con fasto
grande, come se andasse ad un trionfo
infallibile, si mosse l'oste fiorentina; ed
arrivata che fu a Montaperti nel dì 4 di
settembre, in vece di veder comparir le
chiavi di Siena, eccoli uscirle addosso
colla cavalleria tedesca tutto il popolo di
Siena in armi ed attaccar battaglia. Non
s'aspettavano i Fiorentini un incontro sì
fatto; pure, ordinate le schiere, si accinsero
al combattimento; ma perchè molti
traditori, ch'erano nel campo loro, passarono
in quel de' Sanesi, atterrita la
cavalleria fiorentina, si levò tosto di mezzo
colla fuga, lasciando la misera fanteria
alla discrezion de' nemici. La mortalità
di questi si fa ascendere da Ricordano a
due mila e cinquecento; da altri a quattro
mila. De' rimasti prigioni Ricordano
parla solamente di mille e cinquecento
<span class="pagenum" id="Page_23">[23]</span>
di quelli del popolo, e de' migliori di Firenze
e di Lucca; il che non può stare.
Saba Malaspina <span class="fnote">[Sabas Malaspina, lib. 2, cap. 4.]</span> ne fa presi fin quindici
mila; e questo par troppo. Eccede
poi ogni credenza il dirsi negli Annali di
Pisa <span class="fnote">[Annal. Pisani, tom. 6 Rer. Ital.]</span> che dieci mila furono gli estinti e
ventimila i prigionieri. Quel che è certo,
la sconfitta fu grandissima e delle più
memorande di questi tempi; e tale si
compruova dagli effetti: il che suol essere
il più veridico segno delle grandi o picciole
sconfitte. Sì sbigottita, sì infievolita
restò per questo colpo la città di Firenze,
che le nobili famiglie guelfe, per non soggiacere
agl'insulti de' vincitori Ghibellini,
senza pensar punto alla difesa, come
avrebbono potuto fare, sloggiarono e andarono
a piantar casa in Lucca. Fecero
il simile i Guelfi di Prato, di Pistoia, di
Volterra, di San Gemignano e d'altre
terre e castella di Toscana coll'abbandonar
le loro patrie, le quali si cominciarono
da lì innanzi a reggere a parte
ghibellina. Nel dì 17 di settembre entrò
il conte Giordano colle sue brigate, e
cogli usciti Fiorentini nella città di Firenze;
ed appresso, avendo dovuto tornare
in Puglia, lasciò per vicario in Toscana
Guido Novello de' conti Guidi. Tennesi
in Empoli un parlamento dai Sanesi,
Pisani, Aretini, e dagli altri caporali ghibellini,
dove uscì fuori la matta proposizione
di distruggere affatto Firenze, come
principal nido della parte guelfa. Guai
se non v'era Farinata degli Uberti, che
caldamente si opponesse a sì cruda voglia;
quella bella città era sull'orlo della
totale sua rovina. Insomma gran cambiamento
di cose avvenne in quest'anno in
Toscana, perchè, a riserva di Lucca, tutta
quella provincia trasse a parte ghibellina.
Erasi, come dicemmo, ritirato Alberico
da Romano con tutta la sua famiglia nel
castello di San Zenone sui confini del
Trivisano, fabbricato con tal cura, che
per fortezza inespugnabile era tenuto da
<span class="pagenum" id="Page_24">[24]</span>
tutti <span class="fnote">[Roland., lib. 2, cap. 13.]</span>. Ma i Trivisani, ricordevoli delle
tante ingiurie ricevute da questo tiranno,
e ansiosi di sradicar dal mondo la terribile
e micidial razza de' signori da Romano,
uscirono in campagna sul principio
di giugno, e, ricevuti soccorsi da
Venezia, Padova, Vicenza e da altri luoghi,
strinsero d'assedio il suddetto castello,
e cominciarono a tempestarlo colle
petriere e con tutte le macchine e ordigni
di guerra, che si usavano in questi tempi <span class="fnote">[Chron. Parmense, tom. 9 Rer. Ital.]</span>.
Tuttociò a nulla avrebbe servito,
se non si fosse adoperata un'altra più
possente macchina, cioè l'oro, con cui
Mesa da Porcilia, ingegnere, oppur comandante
della cinta inferiore d'esso
castello si lasciò guadagnare. Sovvertì
costui alquanti Tedeschi del presidio, i
quali nel dì 25 d'agosto in un assalto
fingendo di difendere, aiutarono gli assedianti
ad impadronirsi di quelle fortificazioni.
Disperato Alberico si rifugiò colla
moglie e co' suoi figliuoli nella torre superiore;
ed affinchè si salvassero i suoi
uomini, giacchè sapea che la festa era
fatta per lui, diede loro licenza di rendersi
a buoni patti. Nel dì 26 del mese
suddetto fu consegnato Alberico con sua
moglie Margherita, e quattro suoi figliuoli
maschi e due figliuole, in mano de' vincitori
che ne fecero gran tripudio. Marco
Badoero podestà di Trivigi tanto tempo
lor concedette, quanto occorreva per confessarsi.
Poscia sugli occhi del padre furono
senza misericordia alcuna tagliati
a pezzi gli innocenti fanciulli colla lor
giovane madre; e finalmente colla morte
di Alberico si diede fine a quella orrida
tragedia. Obbliarono in tal congiuntura
quei popoli le leggi dell'umanità; ma sì
fiero era l'odio contro il tiranno, sì
grande la paura, che, lasciando in vita
alcun rampollo di così potente e crudel
famiglia, a cui non mancavano parenti
ed amici, potesse un dì risorgere in danno
loro, che ad occhi chiusi la vollero sterminata
dal mondo.
</p>

<p>
<span class="pagenum" id="Page_25">[25]</span>
</p>

<p>
Celebre ancora fu l'anno presente
per una pia novità, che ebbe principio in
Perugia, chi disse da un fanciullo, chi da
un romito, il quale asserì d'averne avuta
la rivelazione da Dio <span class="fnote">[Caffari, Annal. Genuens., lib. 6, tom. 6 Rer.
Ital. Henric. Stero, Annal. Augustan.]</span>. Predicò questi
al popolo la penitenza, con rappresentar
imminente un gravissimo flagello del
cielo, se non si pentivano e non faceano
pace fra loro. Quindi uomini e donne di
ogni età istituirono processioni con disciplinarsi,
ed invocare il patrocinio della
Vergine madre di Dio. Da Perugia passò a
Spoleti questa popolar divozione, accompagnata
da una compunzione mirabile, e
di là venne in Romagna. L'un popolo
processionalmente, talora fino al numero
di dieci e venti mila persone, si portava
alla vicina città, e quivi nella cattedrale
si disciplinava a sangue, gridando misericordia
a Dio e pace fra la gente. Commosso
il popolo di quest'altra città;
andava poscia all'altra, di maniera che
non passò il verno che si dilatò una tal
novità anche oltramonti, e giunse in
Provenza e Germania, e fino in Polonia.
Nel dì 10 d'ottobre gl'Imolesi la portarono
a Bologna <span class="fnote">[Annales Veteres Mutinens., tom. 11 Rer.
Italic.]</span>, e venti mila Bolognesi
vennero successivamente a Modena <span class="fnote">[Chron. Bononiense, tom. 18 Rer. Ital.]</span>,
altrettanti Modenesi andarono a
Reggio e Parma, e così di mano in mano
gli altri portarono il rito sino a Genova
e per tutto il Piemonte. Ma Oberto
Pelavicino marchese e i Torriani
non permisero che questa gente entrasse
nei territorii di Cremona, Milano,
Brescia e Novara; e il re Manfredi
anch'egli ne vietò l'ingresso nella marca
d'Ancona e nella Puglia, paventando essi
qualche frode politica sotto l'ombra della
divozione: del che fa gran doglianza il
Monaco Padovano <span class="fnote">[Monach. Patavinus, in Chron., tom. 8 Rer.
Ital.]</span>. Gli effetti prodotti
da questa pia commozion de' popoli furono
innumerabili paci fatte fra i cittadini
<span class="pagenum" id="Page_26">[26]</span>
discordi, colla restituzion della patria ai
fuorusciti; e le confessioni e comunioni,
che erano assai trascurate in così barbari
tempi; e le conversioni, non so se durevoli,
delle meretrici, degli usurai, e di
altri malviventi e ribaldi; e l'istituzione
delle confraternite sacre in Italia, che, a
mio credere <span class="fnote">[Antiq. Ital., Dissert. LXXV.]</span>, ebbero allora principio
sotto nome di compagnia dei Divoti o dei
Battuti, con altri beni concernenti il miglioramento
delle pietà e dei costumi,
troppo allora disordinati nelle città italiane.
Ma perciocchè tal divozione nacque
e si diffuse senza l'approvazione del
sommo pontefice, nè mancavano in essa
disordini per la confusion degli uomini
colle donne <span class="fnote">[Longin., Hist. Polon., lib. 7.]</span>, per gli alimenti di tanti
pellegrini, o per la mischianza ancora di
alcuni errori, venne essa meno in poco
tempo, e fu anche riprovata da molti.
Perchè i Bolognesi non voleano rendere
gli ostaggi de' Romani, se prima non era
messo in libertà Castellano d'Andalò lor
cittadino, senatore di Roma <span class="fnote">[Chron. Bononiens., tom. 18 Rer. Ital.]</span> papa
<i>Alessandro IV</i> sottopose in quest'anno
all'interdetto la lor città, per cui si partirono
molti cherici, e li privò eziandio
dello Studio. S'accrebbero per questo le
dissensioni civili in quella città fra non
poche famiglie nobili, e ne seguirono
combattimenti ed ammazzamenti. Tali
discordie non dimeno non impedirono che,
essendo venuti all'armi i Guelfi e Ghibellini
di Forlì, non accorresse colà l'esercito
dei Bolognesi, con far prigioni e condurre
a Bologna assaissimi della fazion
ghibellina. La Cronica Bolognese ha che,
in occasione della divozion de' Battuti,
ossia de' Flagellanti, giunta a Roma, quel
popolo rilasciò tutti i prigioni, e fra gli
altri la famiglia del suddetto Castellano; e
ch'egli medesimo ebbe la sorte di potersene
fuggire. Ma, o forse tal fuga accadde
nell'anno seguente, oppure non per
questo i Bolognesi s'indussero a licenziar
gli ostaggi, volendo prima che fosse
<span class="pagenum" id="Page_27">[27]</span>
rifatto il danno e rimediato all'affronto.
Circa questi tempi, per opera di un giovane
tedesco, Monte di Trapani in Sicilia si
ribellò al re <i>Manfredi</i> <span class="fnote">[Sabas Malaspina, lib. 2, cap. 5.]</span>; e, portatosi a
quella volta Federigo, ossia Festo Maletta
vicario del re, vi fu proditoriamente
ucciso dal medesimo Tedesco. Ma accorsovi
il marchese Federigo Lancia, capitan
generale della Sicilia, obbligò quel
popolo alla resa. Durava tuttavia lo
sdegno del marchese Oberto Pelavicino
contra de' Piacentini, dappoichè era stato
scacciato dalla signoria di quella città.
Fu rimessa la decisione di tal controversia <span class="fnote">[Chron. Placent., tom. 16 Rer. Ital.]</span>
in Buoso da Doara e in Martino
dalla Torre, i quali proferirono un
assai ragionevole laudo. Ma i cittadini di
Piacenza nol vollero accettare. Irritato
per questo il marchese Oberto, formato
un esercito di Cremonesi, Milanesi, Bresciani,
Astigiani, Cremaschi e Comaschi,
ostilmente entrò nel distretto di Piacenza,
ed, impadronitisi del castello di Ponte
Nura, con farvi prigioni ducento settanta
uomini, dopo averlo ben guernito e fortificato,
se ne tornò a Cremona. Tolto fu
loro anche Noceto dai fuorusciti; ed
avendo spedito colà alcune squadre d'armati
per ricuperarlo, furono queste sconfitte,
e bruciati poi e presi altri luoghi
nel distretto di Piacenza. Per le quali
disavventure si trattò di nuovo di pace,
e tornarono i Landi e Pelavicini fuorusciti
in quella città.
</p>

<hr />
</div>

<div class="chapter">
<h2 class="hidden" id="MCCLXI">MCCLXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxi</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Urbano IV</span> papa 1.</td>
  </tr>
  <tr>
    <td>Imperio vacante.</td>
  </tr>
</table>

<p>
Dimorava tuttavia in Viterbo papa
<i>Alessandro IV</i>, quando Iddio il chiamò a
miglior vita nel dì 25 di maggio dell'anno
presente <span class="fnote">[Henric. Stero. Theodoric. Vallicolor., in
Vita Urbani IV, P. I, tom. 3 Rer. Ital. Nangius, et
alii.]</span>, per premiare la sua placida
pietà e rara umiltà, per le quali virtù
<span class="pagenum" id="Page_28">[28]</span>
egli si astenne sempre dall'imbrogliare il
mondo con guerre: sebbene riportò per
questo il titolo di semplice e di troppo
buono da chi o non assai conosce lo spirito
della Chiesa, od è pieno solamente
dello spirito del mondo. Raunaronsi i
cardinali per l'elezione del successore.
Erano solamente otto, e neppur queste
otto teste seppero per più di tre mesi accordarsi
ad elegger alcun di loro: tanto
avea saputo penetrare in quel piccolo
drappello la discordia e l'invidia. Per
accidente capitò alla sacra corte <i>Jacopo
patriarca</i> di Gerusalemme, nato bensì in
Troia di Francia, di padre plebeo <span class="fnote">[S. Antonin., P. III, tit. 19.]</span>, ma
di elevato ingegno, di molta prudenza, di
gran sapere e d'altre belle doti ornato,
per le quali era già salito in alto, e meritò
ancora di giugnere al non più oltre.
Giacchè apparenza non si vedeva che i
cardinali dal lor grembo cavassero un
nuovo papa, s'avvisarono essi di sollevare
alla cattedra di san Pietro il suddetto
patriarca. Nel dì dunque 29 d'agosto
l'elessero, ed egli assunse il nome di <i>Urbano
IV</i>. Siccome uomo di petto e di
massime diverse dal suo predecessore,
non tardò a far conoscere il suo sdegno
contra di Manfredi, occupatore del regno
di Sicilia, e a preparare i mezzi per abbatterlo.
Il Rinaldi, seguitando il Summonte
autore moderno, e gli slogati racconti
di Matteo Spinelli, crede <span class="fnote">[Raynald., in Annal. Eccles.]</span> che in
quest'anno <i>Roberto conte</i> di Fiandra venisse
in Italia con buon esercito, e spedito
dal pontefice minacciasse d'entrare
in Puglia, a cui si opponesse colle sue
forze Manfredi. Se questo accadesse veramente
nell'anno presente, io non ardirei
di asserirlo. Abbiamo bensì di certo
che, trovando esso papa Urbano sì sminuito
il collegio dei cardinali, nel dicembre
di quest'anno fece una promozione
al cardinalato di nove personaggi, insigni
non meno per la bontà della vita
che per la letteratura. Quanto a <i>Manfredi</i>,
circa questi tempi egli cominciò un
<span class="pagenum" id="Page_29">[29]</span>
trattato d'alleanza con <i>Jacopo re</i> d'Aragona,
esibendo al di lui figliuolo <i>Pietro</i>
per moglie <i>Costanza</i>, a lui nata da <i>Beatrice</i>
figliuola di <i>Amedeo conte</i> di Savoia,
e sua prima moglie. Gli offeriva anche
dote grossa. Il non aver Manfredi figliuoli
maschi fece in fine credere assai vantaggioso
questo partito agli Aragonesi. E
quantunque il papa facesse di grandi
maneggi per disturbar tali nozze, pure si
conclusero, e Costanza nobilmente accompagnata
passò a Barcellona nell'anno
seguente. Uno strano accidente occorse
pure circa questi tempi in Sicilia. All'osservare
alcuni che un certo pitocco, per
nome Giovanni da Cocchiera, ossia da
Calcara, uomo assai attampato <span class="fnote">[Sabas Malaspina. Continuator Nicolai de
Jamsilla. Barthol. de Neocastro.]</span>, rassomigliava
forte nelle fattezze al defunto
imperador <i>Federigo II</i>, cominciò una
voce, che s'andò sempre più ingrossando,
che Federigo era vivo. Negava il pezzente
d'essere tale; ma non mancarono
persone che per loro fini particolari l'indussero
in fine a spacciarsi per desso:
cosa che cagionò dei gravi tumulti per
tutta l'isola. Si ritirò costui nella città di
Agosta, e quivi cominciò a trattarsi da
principe, e a sostener bene il suo personaggio
nella commedia con folla di gente
bassa che gli prestava fede. Ma Riccardo
conte di Marsico prese così ben le sue misure,
che trucidati alcuni dei suoi partigiani,
e sbandati gli altri, diede all'impostore
quel guiderdone che conveniva al
suo merito. Si trasferì poscia in Sicilia il
re Manfredi, per quetare i moti di quei
popoli, e specialmente di chi mirava di
mal occhio la casa di Suevia. Tenne un
general parlamento in Palermo, ricevette
de' considerabili donativi, ne fece egli degli
altri secondo il suo costume, e con ciò
risorse dappertutto la pace.
</p>

<p>
Passò quest'anno per Milano il <i>cardinale
Ottaviano</i> degli Ubaldini, che veniva
di Francia <span class="fnote">[Gualvan. Flamma, Manipul. Flor., cap. 297.]</span>. Ne partì mal soddisfatto
<span class="pagenum" id="Page_30">[30]</span>
de' Torriani, e seco condusse alla corte
pontificia <i>Ottone</i> della nobil casa de' Visconti
di Milano, che era allora solamente
canonico nella terra di Desio; Ottone,
dissi, che vedremo in breve arcivescovo
di Milano. Giunto in Bologna esso cardinale <span class="fnote">[Chron. Bononiens., tom. 18 Rer. Ital.]</span>,
per commissione avutane dal
papa, trattò della liberazion degli ostaggi
romani; ed ottenutala, levò l'interdetto
alla città, e restituì tutti i privilegii a quei
cittadini. Fecero in quest'anno lega i
nobili usciti di Milano col comune di
Bergamo; nè solamente furono ammessi
in quella città, ma insieme con essi, passato
il fiume Adda, presero ed incendiarono
Licurti castello de' Milanesi. Allora
il popolo di Milano tutto in armi uscì
in campagna, pieno di mal talento contra
de' Bergamaschi, i quali, senza voler
aspettare la lor visita, spedirono tosto
per aver pace. L'ottennero, ma a condizione
di rifar tutti i danni al popolo di
Licurti, e di licenziare i nobili milanesi:
il che ebbe effetto. Si ridussero molti di
que' nobili a Brianza, ed occuparono il
castello di Tabiago; ma corso colà Martino
dalla Torre con buono sforzo di
gente, obbligò i difensori alla resa, e tutti
li condusse incatenati nelle carceri di
Milano. In quest'anno Giacomazzo dei
Trotti e parecchi altri, già stati della fazione
di Salinguerra, fecero in Ferrara <span class="fnote">[Chron. Estens., tom. 15 Rer. Ital.]</span>
una congiura contra di <i>Azzo VII marchese</i>
d'Este loro signore. Scoperta la
trama, e presi, lasciarono il capo sopra
il patibolo. Nella Cronica di Bologna ciò
viene riferito all'anno seguente. Nella
città d'Asti ebbe principio una fiera nimicizia
tra i Solari e i Gruttuarii <span class="fnote">[Guillelmus Ventur., tom. 16 Rer. Ital.]</span>, due
principali famiglie d'essa città, per cui
seguirono molti omicidii, ed altri gravi
sconcerti, che durarono anni parecchi.
Essendosi il popolo di Piacenza <span class="fnote">[Chron. Placent., tom. 16 Rer. Ital.]</span> di già
accordato col <i>marchese Oberto</i> Pelavicino,
in quest'anno gli diede la signoria
<span class="pagenum" id="Page_31">[31]</span>
della città per quattro anni avvenire, ed
egli ne venne a prendere il possesso con
grandioso accompagnamento, e poi se ne
tornò a Cremona. Visconte Pelavicino
suo nipote, lasciato da lui suo vicario in
Piacenza, da lì a non molto ito con ischiere
armate a Tortona, indusse quel popolo
a mettersi nella stessa maniera sotto la
signoria del marchese Oberto suo zio.
Tolta fu in quest'anno ai Latini la città
di Costantinopoli dai Greci <span class="fnote">[Raynald., Annal. Eccles.]</span>. Vi entrò
<i>Michele Paleologo</i>, il quale s'era fatto proclamare
imperador d'Oriente. <i>Baldovino
imperadore</i> latino sulle navi de' Veneziani
fuggito, si ritirò a Negroponte. Nè
si dee tacere una vergognosa azione dei
Genovesi d'allora <span class="fnote">[Caffari, Annal. Genuens, lib. 6, tom. 6 Rer.
Ital.]</span>. L'implacabile odio
che essi aveano conceputo contra dei
Veneziani per la rotta lor data ad Accon,
congiunto coll'avidità del guadagno, li
spinse a far lega con esso Paleologo, il
qual diede loro in premio la città di Smirna
con varie esenzioni e privilegii <span class="fnote">[Monach. Patavinus, in Chron.]</span>. Un
forte aiuto per questo di galee, navi e
gente contribuirono essi Genovesi al
Greco per debellare i Latini. Furono perciò
scomunicati da papa Urbano; ma essi
più che mai continuarono a far quanto
di male poterono ai Veneziani. In Toscana <span class="fnote">[Ricord. Malaspina, cap. 171.]</span>
il conte Guido Novello, vicario
del re Manfredi, nel mese di settembre coi
ghibellini toscani fece oste contra di Lucca,
rifugio de' Guelfi sbanditi. Tolse a quel
comune Castelfranco, Santa Maria a Monte
e Calvoli; ma non potè aver per assedio
Fucecchio. Non veggendo i suddetti
fuorusciti fiorentini rimedio alcuno
alle loro calamità, si avvisarono di spedire
in Germania a chiamar <i>Corradino</i>,
figliuolo del già re Corrado, acciocchè
venisse in Italia, per opporlo al re Manfredi;
ma non vi acconsentì la regina
sua madre, tra per l'età troppo giovanile
del figliuolo, e per la conoscenza della
<span class="pagenum" id="Page_32">[32]</span>
difficoltà dell'impresa. Benchè Dio avesse
liberata la marca di Trivigi ossia di
Verona, dalle barbariche mani della casa
da Romano, pure i Veronesi <span class="fnote">[Paris de Cereta, Chron. Veronens., tom. 8
Rer. Ital.]</span> seguitavano
la lor persecuzione contra di Lodovico
conte di San Bonifazio. Ora questi
nell'anno presente con altri fuorusciti di
Verona, e il marchese Azzo Estense coi
Ferraresi ostilmente si mossero, ed arrivarono
fin cinque miglia presso a Verona,
con credenza di poter entrare in
quella città, dove probabilmente aveano
delle intelligenze. Andò loro fallito il colpo.
Nel tornarsene indietro s'impadronirono
di Cologna, Sabbione, Legnago e
Porto. Queste ultime due terre da lì a
nove mesi tornarono sotto la signoria di
Verona. Fu istituito in quest'anno in
Bologna <span class="fnote">[Memor. Potestat. Regiens., tom. 8 Rer. Ital.
Ghirardacci, Istor. di Bologna nell'indice.]</span> l'ordine militare della B.
Vergine Maria da Loteringo di Andalò e
Gruamonte de' Caccianemici nobili bolognesi,
da Schianca de' Liazari e Bernardino
da Sesso, nobili reggiani, e da Rinieri
degli Adelardi, nobile modenese,
co' quali s'unirono molti altri nobili di
esse città. Furono appellati dal popolo
frati gaudenti, ossia godenti, perchè teneano
le lor mogli e possedevano i lor
beni senza fatica o pericolo alcuno, dandosi
bel tempo, con godere intanto varii
privilegii, diversamente da quel che praticavano
i tre insigni ordini militari, istituiti
in Terra santa. Col tempo venne
meno quest'ordine, ma servì d'esempio
ad istituirne degli altri, che tuttavia fioriscono
ai nostri giorni.
</p>

<hr />
</div>

<div class="chapter">
<h2 class="hidden" id="MCCLXII">MCCLXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxii</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Urbano IV</span> papa 2.</td>
  </tr>
  <tr>
    <td>Imperio vacante.</td>
  </tr>
</table>

<p>
Durava tuttavia la contesa dell'imperio
fra <i>Riccardo conte</i> di Cornovaglia
ed <i>Alfonso re</i> di Castiglia, eletti amendue
re in discordia, senza che il papa sopra
<span class="pagenum" id="Page_33">[33]</span>
ciò prendesse risoluzione alcuna, per
timore di disgustar l'uno, se favoriva
l'altro <span class="fnote">[Raynaldus, in Annal. Eccl.]</span>. Impazientatisi per così lunga
e perniziosa vacanza alcuni principi di
Germania, inclinavano già ad eleggere
<i>Corradino</i> di Suevia, figliuolo del re Corrado.
Giuntane la notizia al pontefice
<i>Urbano IV</i>, scrisse agli elettori delle forti
lettere, affinchè non facessero questo
passo, tanto abborrito dalla corte romana,
con intimar la scomunica a chiunque
contravvenisse. Altre misure prese
nello stesso tempo per abbattere in Italia
il <i>re Manfredi</i>. Leggesi una sua lettera a
<i>Jacopo re</i> d'Aragona, il quale avea scritto
al papa per rimettere in grazia di lui esso
Manfredi, giacchè questi, sì bramoso di
pace, non trovava se non durezze nella
corte pontificia. Urbano rigetta sopra di
Manfredi tutta la colpa del non essersi
fatta la pace, e si diffonde in iscreditarlo
per quanto può, cominciandolo dagl'indecenti
suoi natali, ad esagerando varie sue
colpevoli azioni, vere o credute vere, con
esortare infine il re ad astenersi dalle
nozze della figliuola di Manfredi con suo
figliuolo <i>don Pietro</i>, e a non proteggere un
palese nemico della Chiesa romana. La
lettera è scritta in Viterbo nel dì 26 di
aprile; e da essa apparendo che non era
per anche effettuato il matrimonio di
<i>Costanza</i> coll'infante don Pietro, è fallace
chi lo riferisce all'anno 1260. Fece
di più il pontefice. Cercò ancora di mandare
a terra co' suoi maneggi la lega fatta
da <i>Lodovico IX</i>, poi santo re di Francia,
col suddetto re d'Aragona, e il progettato
matrimonio d'<i>Isabella</i> figliuola
dell'Aragonese con <i>Filippo</i> primogenito
d'esso re Lodovico, quantunque con
gran pompa ne fossero stati solennizzati
gli sponsali. Il matrimonio nondimeno si
fece, dappoichè furono date sicurezze al
papa di non dar assistenza alcuna nè agli
Aragonesi, nè a Manfredi in pregiudizio
della santa Sede. Ma il maggior colpo di
politica adoperato dalla corte romana
fu di esibire a quella di Francia il regno
<span class="pagenum" id="Page_34">[34]</span>
della Sicilia. Pose il papa di nazion franzese
gli occhi sopra <i>Carlo conte</i> d'Angiò
e Provenza, parendogli il più atto a questa
impresa; e perocchè egli era fratello
del re Lodovico, ne trattò a dirittura col
re medesimo, con fargli gustare la bellezza
e la facilità dell'acquisto. Da una
lettera del papa si scorge che il re, siccome
principe di delicata coscienza, non
sapeva accomodarsi alla proposizione,
per timor di pregiudicare ai diritti dell'innocente
<i>Corradino</i>, discendente da chi
avea con tanti sudori ricuperato quel
regno dalle mani degl'infedeli, e agli altri
diritti che avea acquistato <i>Edmondo</i>
figliuolo del re d'Inghilterra per l'investitura
della Sicilia a lui data dal defunto
papa <i>Alessandro IV</i>. Ma il pontefice gli
levò questi scrupoli di testa, e andò disponendo
anche l'animo di Carlo conte
d'Angiò a così bella impresa.
</p>

<p>
Teneva Martino dalla Torre <span class="fnote">[Gualv. Flamma, in Manip. Flor., cap. 298.
Annales Mediolan., tom. 16 Rer. Ital.]</span> nelle
carceri una gran copia di nobili milanesi,
fatti prigioni nell'anno precedente. Fu
messo in consiglio che si avesse a far di
loro. Erano di parere alcuni de' popolari
che, con levarli di vita, si togliesse
lor l'occasione di far più guerra alla lor
dominante fazione. Martino rispose:
<i>Quanto a me, non ho mai saputo far un
uomo, nè generar un figliuolo. Però neppur
voglio ammazzare un uomo</i>. Seguendo
questa onorata massima, li mandò tutti
ai confini, chi a Parma, chi a Mantova e
Reggio. Il popolo di Alessandria in questo
anno si riconciliò coi suoi fuorusciti,
e li rimise in città, con prendere per podestà
il conte Ubertino Landi Piacentino <span class="fnote">[Chron. Placent., tom. 16 Rer. Ital.]</span>.
Ma nel novembre la famiglia del
Pozzo fu forzata ad uscire di quella città.
I Sanesi <span class="fnote">[Chron. Senense, tom. 15 Rer. Ital.]</span>, che nell'anno addietro si
erano impadroniti di Montepulciano, e vi
aveano fabbricato un cassero, cioè una
fortezza, nel presente scacciarono dalla
lor città la parte guelfa. Intanto il conte
<span class="pagenum" id="Page_35">[35]</span>
Guido Novello, vicario del re Manfredi
in Toscana <span class="fnote">[Ricordano Malaspina, cap. 173.]</span>, a petizione de' Pisani, e
colle lor forze ancora, tornò a far oste
sopra le terre de' Lucchesi. Prese Castigliano,
sconfisse l'esercito lucchese e gli
usciti di Firenze, e fece molti prigioni.
Ebbe dipoi il castello di Nozzano, il
ponte a Serchio, Rotaia e Sarzana. Negli
Annali Pisani <span class="fnote">[Annal. Pisani, tom. 6 Rer. Ital.]</span> si veggono diffusamente
narrati i fatti de' Pisani contra de' Lucchesi,
e non già sotto l'anno presente,
ma bensì sotto il susseguente, per cagione
probabilmente della differente era: il che
vien anche attestato da Tolomeo da
Lucca <span class="fnote">[Ptolomeus Lucens. Annal. Brev., tom. 11
Rer. Ital.]</span>. Perciò nell'anno, a mio credere,
seguente, il comune di Lucca, al vedersi
così spelato, e col timore anche di
peggio, e inoltre per desiderio di riavere
i suoi prigioni, molti de' quali, presi nella
rotta di Monte Aperto, penavano tuttavia
nelle carceri di Siena, segretamente cominciò
a trattare col conte Guido di fare
i suoi comandamenti. Si convenne dunque
che Lucca riavesse i suo prigioni e
le sue castella; che entrasse nella lega dei
Ghibellini di Toscana; e che prendesse
vicario, coll'obbligo di cacciar dalla città
gli usciti di Firenze, ma non già alcuno
de' suoi cittadini. Ciò accordato ed eseguito,
non rimase, in Toscana città nè
luogo che non si reggesse a parte ghibellina;
e nulla giovò che il papa vi mandasse
per suo legato il <i>cardinal Guglielmo</i>,
con ordine di predicar la croce contra
degli uffiziali del re Manfredi. Per
questa cagione gli usciti Fiorentini colle
lor famiglie dopo molti stenti si ridussero
a Bologna, città che gli accolse con molto
amore. Tolomeo da Lucca mette questi
fatti all'anno seguente. L'esempio del
<i>marchese Oberto</i> Pelavicino, divenuto signore
di Cremona, Brescia, Piacenza ed
altre città, e quello di <i>Martino dalla Torre</i>,
dominante in Milano, servì ai Veronesi
<span class="pagenum" id="Page_36">[36]</span>
per creare in quest'anno <span class="fnote">[Paris de Cereta, Annal. Veronens., tom. 8
Rer. Ital.]</span> capitano
della loro città <i>Mastino della Scala</i>: dignità
che portava seco la signoria. Così
la famiglia della Scala diede principio al
suo dominio in quell'illustre città. Deposero
i Genovesi <span class="fnote">[Caffari, Annal. Genuens., lib. 6, tom. 6 Rer.
Italic.]</span> nell'anno presente
il loro capitano Guglielmo Boccanegra,
venuto già in odio del popolo, perchè a
guisa di tiranno s'era dato a governar
la città; e presero per podestà Martino
da Fano dottore di leggi. Essendo mancata
in Guglielmo figliuolo di Paolo la potente
e nobil casa da Traversara in Ravenna,
e rimastavi una sola figliuola, per
nome Traversana <span class="fnote">[Monachus Patavinus, in Chron., tom. 8 Rer.
Ital. Gualvaneus Flamma, in Manip. Flor.]</span>, <i>Stefano</i>, figliuolo di
<i>Andrea re</i> d'Ungheria e di Beatrice Estense,
la prese per moglie, e n'ebbe in dote
quell'ampia eredità. Stava questo povero
principe <span class="fnote">[Richobaldus, in Pomar., tom. 9 Rer. Ital.
Matth. de Griffonibus, Memor. Bonon., tom. 18
Rer. Ital.]</span> nella corte del marchese
Azzo VII d'Este, suo zio materno, che il
trattava da par suo, giacchè il <i>re Bela</i>
suo fratello barbaramente gli negava fino
il vitto e il vestito. Si truova egli negli
strumenti d'allora <span class="fnote">[Antiquit. Italic., Dissert. XIV.]</span> intitolato <i>dux Sclavoniae</i>,
e presso Girolamo Rossi <span class="fnote">[Rubeus, Hist. Ravenn., lib. 6.]</span> <i>dominus
domus Traversariorum</i>. Toltagli
poi questa moglie dalla morte, passò alle
nozze con Tommasina della nobil casa
Morosina di Venezia, che gli partorì <i>Andrea</i>;
e questi poi fu re d'Ungheria.
</p>

<hr />
</div>

<div class="chapter">
<h2 class="hidden" id="MCCLXIII">MCCLXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxiii</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Urbano IV</span> papa 3.</td>
  </tr>
  <tr>
    <td>Imperio vacante.</td>
  </tr>
</table>

<p>
Erano ben gravi in questi tempi gli
sconcerti della cristianità <span class="fnote">[Raynaldus, in Annal. Eccl.]</span>. In Soria
andavano a precipizio gli affari di quei
cristiani; i Tartari e i Saraceni desolavano
<span class="pagenum" id="Page_37">[37]</span>
quel poco che loro restava, e colle
scorrerie giugnevano fino ad Accon. Era
in pericolo anche Antiochia. Aggiungasi
la rabbiosa guerra che durava fra i Veneziani
e i Genovesi, per cui giù erano
accaduti fra loro varii conflitti. I Greci,
già tornati in possesso di Costantinopoli,
minacciavano gli Stati, de' quali
erano rimasti padroni i Latini, e specialmente
l'Acaia. Per procurar dunque rimedio
a tanti malanni, il pontefice <i>Urbano</i>
scriveva caldissime lettere al santo
re di Francia <i>Lodovico</i>, richiedeva, ed
anche minacciando, danari dalle chiese
di Francia e d'Inghilterra, ma con ritrovar
que' prelati poco compiacenti a contribuire,
per varie ragioni ch'essi adducevano.
E si può ben credere disapprovato
da molti, che il papa, col non volere
dar pace al <i>re Manfredi</i> in Italia, nè permettere
l'esaltazione di <i>Corradino</i> in Germania
(mentre <i>Alfonso re</i> di Castiglia e
<i>Riccardo</i> d'Inghilterra contendevano tuttavia
fra di loro), lasciasse in un totale
sconvolgimento, per l'avversione alla casa
di Suevia, questi due regni, che avrebbono
potuto aiutar la causa comune della
cristianità. Ed appunto in quest'anno esso
papa citò di nuovo Manfredi a comparire <span class="fnote">[Continuat. Nicolai de Jamsilla. Sabas Malaspina,
lib. 2, cap. 7.]</span>,
per giustificarsi, se potea, di
varii reati a lui apposti. Manfredi volea
in persona venire alla corte pontificia, e
giunse con tal disegno fino ai confini del
regno; ma perchè gli parve di non aver
sufficiente sicurezza da mettersi in mano
di chi era sì fortemente alterato contra
di lui, non andò più innanzi. In vece sua
spedì ambasciatori, acciocchè umilmente
allegassero le scuse e giustificazioni sue;
ma queste non ebbero la fortuna di essere
ascoltate <span class="fnote">[Theodoricus de Vallicol., in Vita Urbani IV,
P. I, tom. 3 Rer. Ital.]</span>. Anzi furono interpretati
per frodi ed inganni tutti i passi di
Manfredi, perchè concordia non si voleva
con lui; e intanto, secondo la Cronica
<span class="pagenum" id="Page_38">[38]</span>
di Reggio <span class="fnote">[Memorial. Potest. Regiens., tom. 8 Rer.
Ital.]</span>, con cui va d'accordo
Giovanni Villani <span class="fnote">[Giovanni Villani, lib. 6, cap. 90.]</span>, o era conchiuso, o
certamente era vicino a conchiudersi il
trattato di dare il regno della Sicilia e
Puglia a <i>Carlo conte</i> d'Angiò e di Provenza.
Gli sconvolgimenti che in questi
tempi accaddero in Inghilterra, disobbligarono
il papa da ogni impegno dianzi
contratto con quel re per conto della Sicilia.
Accomodossi anche a tal contratto
il buon re di Francia <i>Lodovico IX</i>, perchè
non poca suggezione gli recava esso conte
Carlo suo fratello, dacchè sì spesso facea
de' tornei, con tirare a sè i baroni
di Francia. Molto più volentieri vi acconsentì
lo stesso Carlo, pel desiderio di
conquistare un sì bel regno: al che tuttodì
l'istigava ancora <i>Beatrice</i> sua moglie,
siccome quella che ardeva di voglia
d'avere il titolo di regina, per non essere
da meno delle sue sorelle regine di Francia
e d'Inghilterra. Per altro non si può
negare che non fosse il conte Carlo degno
di qualsivoglia maggior fortuna, perchè
principe di maestoso aspetto, e il più
prode che fosse allora nelle armi, di raro
intendimento e saviezza; nè si poteva
eleggere dopo i re principe alcuno che
fosse al pari di lui capace di condurre a
fine sì rilevante impresa. Secondo gli
Annali di Genova <span class="fnote">[Caffari, Annal. Genuens., lib. 6, tom. 6
Rer. Ital.]</span>, la flotta genovese,
composta di trentotto galee, siccome collegata
con <i>Michele Paleologo</i>, nuovo imperador
de' Greci, andò per impedire che
i Veneziani non portassero soccorso a
Negroponte, e venne con esso loro alle
mani; ma si partì malcontenta da quel
conflitto. Navigò poscia verso Costantinopoli;
e non essendosi potuta accordare
col Paleologo, se ne tornò dipoi a Genova,
ricevuta dal popolo con assai richiami
ed accuse. Abbiamo dal Dandolo <span class="fnote">[Dandul., in Chron., tom. 12 Rer. Ital.]</span>,
che nella suddetta battaglia presero
i Veneziani quattro galee de' Genovesi.
<span class="pagenum" id="Page_39">[39]</span>
Mancò di vita nell'anno presente,
per attestato di Galvano Fiamma <span class="fnote">[Gualv. Flamma, in Manip. Flor., cap. 299.]</span>,
<i>Leone da Perego</i> arcivescovo di Milano
nella terra di Legnano, e quivi fu vilmente
seppellito. Nell'elezione del successore
s'intruse la discordia, di maniera
che l'una parte elesse <i>Raimondo dalla
Torre</i>, fratello di <i>Martino</i> signore di Milano,
che era allora arciprete di Monza,
e l'altra <i>Uberto da Settala</i> canonico ordinario
del duomo. Si prevalse di tale
scisma il papa per crearne uno a modo
suo coll'esclusione di amendue gli eletti,
giacchè in questi tempi cominciarono i
papi a metter mano nell'elezion de' vescovi,
con giugnere infine a tirarla tutta
a sè, quando nel secolo undecimo tanto
s'era fatto per levarla agli imperadori e
re cristiani, e restituirla ai capitoli e popoli,
secondo il prescritto degli antichi
canoni. Contrario in questi tempi agli
interessi temporali della corte pontificia
era il governo e dominio dei Torriani e
del <i>marchese Oberto</i> Pelavicino di Milano,
perchè di fazion ghibellina, e però trovandosi
col cardinale Ottaviano degli
Ubaldini <i>Ottone visconte</i>, ad istanza di
esso cardinale, fu questi creato arcivescovo
di Milano: cosa notabile per la
storia di Lombardia, perchè di qui ebbe
i suoi principii la fortuna e potenza dei
Visconti di Milano. Informato di ciò Martino
dalla Torre, se l'ebbe forte a male,
tra per veder tolta alla sua casa l'insigne
mitra di Milano, e perchè Ottone,
siccome di casata nobile, avrebbe tenuto
il partito degli altri nobili fuorusciti suoi
nemici, ed opposti al governo popolare
dominante in Milano: nel che non s'ingannò.
Gli Annali Milanesi <span class="fnote">[Annal. Mediol., tom. 16 Rer. Ital.]</span> ed altri autori
mettono prima di quest'anno la morte
di Leone e l'elezion di Ottone. E veramente
par difficile l'accordar ciò che segue
colla cronologia di Galvano.
</p>

<p>
Per ordine dunque del pontefice venne
il nuovo arcivescovo Ottone in
<span class="pagenum" id="Page_40">[40]</span>
Lombardia <span class="fnote">[Stephanardus de Vimercato, tom. 9 Rer.
Italic.]</span>, e andò nel dì primo d'aprile
a posarsi in Arona, terra della sua mensa
sul lago Maggiore. A questo avviso i Torriani
col marchese Oberto fecero oste
sopra quella terra, e non men coll'armi
che coll'oro saggiamente adoperato la
ridussero ai lor voleri. Ottone secondo i
patti uscito libero di là, se ne tornò a
Roma; e i Torriani spianarono nel dì
cinque di maggio la rocca d'Arona, ed
appresso quelle eziandio d'Anghiera e di
Brebia, spettanti all'arcivescovato <span class="fnote">[Chron. Placent., tom. 16 Rer. Ital.]</span>.
Nè di ciò soddisfatti, occuparono l'altre
terre e rendite degli arcivescovi: per le
quali violenze fu messa la città di Milano
sotto l'interdetto. Ma non andò molto
che gravemente s'infermò Martino dalla
Torre; ed allorchè vide in pericoloso stato
la sua vita, il popolo milanese elesse in suo
signore il di lui fratello <i>Filippo</i>. Morì poscia
Martino, e gli fu data sepoltura nel monistero
di Chiaravalle nel dì 18 di dicembre,
presso Pagano dalla Torre suo padre.
In questo medesimo anno la città di Como
più che mai fu sconvolta da due fazioni,
l'una dei Rusconi, e l'altra de' Vitani.
La prima elesse per suo signore Corrado
da Venosa; e l'altra il suddetto Filippo
dalla Torre. Prevalse la possanza di Filippo,
e perciò a lui restò l'intero dominio
anche di quella città. Parimente in
Verona <span class="fnote">[Paris de Cereta, Chron. Veronens., tom. 8
Rer. Ital.]</span> <i>Mastino dalla Scala</i> maggiormente
assodò il suo dominio, con iscacciarne
Lodovico conte di San Bonifazio
e tutti i suoi aderenti, cioè la parte guelfa;
nè da lì innanzi la casa de' nobili di San
Bonifazio, che tante prerogative in addietro
avea godute in quella città, vi potè
rientrare, per ricuperar almeno in parte
l'antico suo decoro. Non mancarono in
quest'anno delle dissensioni civili nella
città di Bologna <span class="fnote">[Matth. de Griffonibus, Memor. Bononiens.,
tom. 18 Rer. Italic.]</span>, per le quali seguirono
ammazzamenti, e furono banditi
<span class="pagenum" id="Page_41">[41]</span>
più di ducento tra nobili, dottori e popolari.
Anche la città d'Imola venne lacerata
dall'animosità delle fazioni; e perciocchè
ne fu cacciata la parte de' Geremei,
i Bolognesi andarono colà a campo,
e riebbero quella città, con ispianarvi
dipoi i serragli e le fosse. Nè perciò quivi
la pace allignò. Per la seconda volta, se
pure non fu una sola, Pietro Pagano, il
più potente di quella città, non solamente
ne scacciò la parte de' Britti, ma anche
il podestà messovi da' Bolognesi, con
distruggere le lor case e torri. Sdegnato
per questo insulto il comune di Bologna,
vi spedì l'esercito, che rimise in dovere
quel popolo. Ciò forse appartiene all'anno
seguente. Aggiugne il Sigonio <span class="fnote">[Sigonius, de Regno Ital., lib. 19.]</span> che
anche in Faenza si provò il medesimo
pernicioso influsso delle fazioni, con averne
quel popolo fatta uscire la famiglia
degli Acarisi, ed essersi sottratta dal dominio
de' Bolognesi. Ma non aspettò essa
l'armi per tornare all'ubbidienza del
comune di Bologna. Da una lettera di
papa Urbano IV all'arcivescovo di Ravenna
data in Orvieto nel dì quinto di
gennaio dell'anno presente, e riferita da
Girolamo Rossi <span class="fnote">[Rubeus, Hist. Ravenn., lib. 6.]</span>, vegniamo a conoscere
che esso pontefice avea fatto de' processi
<i>contra Ubertum Pelavicinum, necnon
et adversus quasdam communitates, et
quosdam nobiles ac magnates provincia e
Lombardiae</i>, cioè contra le città e i principi
che teneano la parte ghibellina, quasi
che il ghibellinismo fosse diventato un
gran delitto, e solamente fosse buon cristiano
chi era della parte guelfa.
</p>

<p>
Ed era ben infelice in questi tempi
la maggior parte dell'Italia. Niuna quasi
delle città e terre da' confini del regno
di Puglia sino a quei della Francia e
Germania andava esente da queste maledette
fazioni, cioè de' nobili contrarii
al popolo, oppure de' Guelfi nemici dei
Ghibellini. Riposo non v'era. Ora agli
uni, ora agli altri toccava di sloggiare,
o di andarsene in esilio. E ne avvenivano
<span class="pagenum" id="Page_42">[42]</span>
di tanto in tanto sedizioni, civili
risse e combattimenti, colla rovina
delle case e torri di chi andava di sotto.
Da Roma stessa per tali divisioni era
bandita la quiete, di modo che il pontefice
Urbano, poco fidandosi di quella
instabile cittadinanza, meglio amò di
fissar la sua stanza in Orvieto. Le città
ancora più forti, ansiose di stendere la
lor signoria, per poco faceano guerra
alle vicine di minor possanza. Con tutto
poi lo studio de' sacri inquisitori, e non
ostante il rigor delle pene, invece di sradicarsi
l'eresia de' Paterini, ossia delle
varie sette de' Manichei, questa andava
piuttosto crescendo. Altro poi tuttodì
non si udiva che scomuniche ed interdetti
dalla parte di Roma. Bastava d'ordinario
seguitare il partito ghibellino, e
toccar alquanto le chiese, perchè si fulminassero
le censure, e si levassero i sacri
uffizii alle città. Per tacere degli altri luoghi,
tutto il regno di Puglia e Sicilia si
trovò sottoposto all'interdetto; ed uno
dei gravi delitti dell'imperador Federigo
II e del re Manfredi fu l'averne voluto
impedir l'esecuzione. Se per tali interdetti,
che portavano un grande sconcerto
nelle cose sacre, ne patissero e se ne
dolessero i popoli, e se crescesse perciò
oppure calasse la religione e la divozion
de' cristiani, e provassero piacere o dispiacere
gli eretici d'allora, ognun per
sè può figurarselo. Si aggiunsero le guerre,
e talvolta le crociate, fatte dalla
Chiesa, non più contro ai soli infedeli,
ma contro agli stessi principi cristiani, e
per cagion di beni temporali: il che produceva
de' gravi incomodi al pubblico.
Per sostenere i lor proprii impegni, se i
principi dall'un canto aggravavano lo
chiese e commettevano mille disordini,
anche i papi dall'altro introdussero per
tutta la Cristianità delle gravezze insolite
alle chiese, delle quali diffusamente parla
Matteo Paris <span class="fnote">[Matth. Paris, Hist. Angl.]</span>, con esprimere le cattive
conseguenze che ne derivavano. In
somma abbondavano in questi tempi i
<span class="pagenum" id="Page_43">[43]</span>
mali in Italia, e della maggior parte di
essi si può attribuir l'origine alla discordia
fra il sacerdozio e l'imperio, risvegliata
sotto Federigo I Augusto, e continuata,
anzi cresciuta dipoi sotto i suoi
discendenti. Noi, che ora viviamo, dovremmo
alzar le mani al cielo che ci tratta
sì bene. Certamente neppur mancano
guai ai nostri tempi; e quando mai
mancheranno alla terra, paese de' vizii?
Tuttavia brevi mali sono i nostri, anzi
cose da nulla, in paragon di quelli che
nel presente secolo terzodecimo, e nei
due antecedenti e susseguenti patì la misera
Italia. Finirò il racconto di questo
anno, con dire che in Parma <span class="fnote">[Chron. Parmense, tom. 9 Rer. Ital.]</span> fu gran
discordia fra le parti della Chiesa e dello
imperio, se si aveva da accettar per signore
il marchese Oberto Pelavicino. Si venne
finalmente ad un accordo, con cui promisero
i Parmigiani di aiutare in qualsivoglia
occasione esso marchese, e di
pagargli ogni anno mille lire di salario,
obbligandosi all'incontro anch'egli di
non venir mai a Parma senza il consentimento
di quel popolo. Questo accordo,
benchè si discreto, fu motivo bastante al
papa per mettere l'interdetto in Parma.
E chi non si maraviglierà de' tempi di
allora? Secondo la Cronica di Siena <span class="fnote">[Chron. Senense., tom. 9 Rer. Ital.]</span>,
nell'anno presente i Guelfi fuorusciti di
essa città furono sconfitti alla Badia di
Spineta dai Ghibellini sanesi e tedeschi, e
ne restarono molti prigioni, che poi con
danaro si riscattarono.
</p>

<hr />
</div>

<div class="chapter">
<h2 class="hidden" id="MCCLXIV">MCCLXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxiv</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Urbano IV</span> papa 4.</td>
  </tr>
  <tr>
    <td>Imperio vacante.</td>
  </tr>
</table>

<p>
L'anno fu questo in cui il romano
pontefice <i>Urbano IV</i> istituì la festa del
Corpo di Cristo <span class="fnote">[Raynald., in Annal. Eccl.]</span>. E perciocchè egli
finalmente si avvide che il fulmine degli
interdetti, sì allora frequenti, si volgeva
in danno della santa religione, e raffreddava
<span class="pagenum" id="Page_44">[44]</span>
anche i buoni nel culto di Dio e
negli esercizii della pietà, temperò il rigor
di quel rito, incognito per tanti secoli
alla Chiesa di Dio, e introdotto solamente
per castigar popoli cattivi, e non già popoli
innocenti, con permettere a porte
chiuse ed esclusi gli scomunicati, l'uso
delle messe e de' sacramenti. Se non nel
precedente anno, certamente nel presente,
fu stabilito l'accordo fra il pontefice
e <i>Carlo conte</i> d'Angiò e di Provenza.
Siccome fu accennato di sopra, avea prima
esso papa esibito il regno di Sicilia e
Puglia al santo re di Francia <i>Lodovico IX
</i>per uno de' suoi figliuoli; ma questi non
volle accudire a sì fatto acquisto, in cui
conveniva adoprar l'armi per levarlo a
<i>Corradino</i>, che vi avea sopra delle buone
ragioni, e per dispossessarne <i>Manfredi</i>,
amendue principi cristiani. Contentossi
bensì che il suddetto Carlo suo fratello
accettasse l'offerta fattagli dal pontefice
con quelle condizioni che si leggono negli
Annali Ecclesiastici del Rinaldi. Accadde
che in questi tempi saltò in testa al popolo
romano di volere per senatore e
capo un principe potente. Una parte proponeva
il re Manfredi; un'altra il conte
d'Angiò e di Provenza; e fu ancora proposto
<i>Pietro</i> primogenito di <i>Jacopo re</i> di
Aragona. Al papa non piacque tal novità
per giusta paura che un principe di molta
possanza pregiudicasse di troppo all'autorità
temporale pontificia in Roma, e
massimamente se la dignità fosse conferita
in vita al nuovo senatore. Il perchè
egli stesso, per escludere gli altri due mal
veduti concorrenti, aiutò l'esaltazione
del conte Carlo sua creatura al grado
senatorio, ma con certi patti ch'egli non
ebbe difficoltà di accettare, perchè altrimenti
protestava il papa di non volergli
attener la promessa del regno di Sicilia <span class="fnote">[Sabas Malaspina, lib. 2, cap. 10.]</span>.
Acconciati che furono questi affari,
spedì Carlo a Roma un suo vicario
a prendere il possesso della dignità senatoria.
Non erano ignoti a Manfredi
questi trattati del papa tendenti alla sua
<span class="pagenum" id="Page_45">[45]</span>
rovina; e però anch'egli cominciò a far
de' preparamenti. Nè solamente si tenne
sulla difesa, ma diede principio alle offese,
con inviare un grosso corpo di Saraceni
e Tedeschi sul territorio romano,
e con tirare nel suo partito Pietro da
Vico, signor potente nelle parti del Patrimonio
di San Pietro <span class="fnote">[Continuator Nicolai de Jamsilla. Sabas
Malaspina, lib. 2, cap. 10. Theodoric. Vallicolor., in
Vita Urbani IV, P. I, tom. 3 Rer. Ital.]</span>. Fu occupata
dall'armi di Manfredi la città di
Sutri, e ricuperata da Pandolfo conte
dell'Anguillara colla rotta da' Saraceni.
Per esso Manfredi in Roma stessa il partito
de' Ghibellini andava macchinando
delle sedizioni, e Riccardo degli Annibaldi
s'impadronì d'Ostia. Mandarono
a voto le trame e i tentativi del suddetto
Pietro da Vico, che, avendo intelligenza
in Roma, si pensava di potervi entrare.
Restò costui sconfitto dai Romani. E
quantunque l'esercito di Manfredi sotto
il comando di Percivalle d'Oria avesse
preso molte castella, pure in vicinanza di
Rieti ebbe una grave percossa dall'esercito
pontificio crocesignato: giacchè Urbano
avea fatta predicar la croce contra
di Manfredi, assolvendo chiunque l'avea
presa per andar contro gl'infedeli, purchè
militasse contra di questo più vicino
nemico.
</p>

<p>
Succederono altri combattimenti, ora
prosperi ed ora contrarii, secondo l'uso
della guerra, ch'io tralascio, per dire che
intanto, dopo essersi trattenuto papa Urbano
circa due anni in Orvieto, ben trattato
e ricevuto da quel popolo, gli convenne
infine ritirarsene mal soddisfatto.
Perchè gli Orvietani presero il castello
di Bizunto e lo ritennero per sè contro
la volontà del papa, egli se ne partì e
andò a Perugia. Infermatosi per istrada,
appena fu giunto in quella città, che diede
fine a' suoi giorni, nel dì due d'ottobre;
e fu creduto <span class="fnote">[Ricordano Malaspina, cap. 175.]</span> che una gran cometa,
la quale cominciò a vedersi d'agosto,
e sparve allorchè egli mancò di vita,
<span class="pagenum" id="Page_46">[46]</span>
avesse predetta la sua morte. Le azioni
illustri di questo pontefice si veggono descritte
in versi da Teodorico di Valcolore <span class="fnote">[Theodericus Vallicolor., P. I, tom. 3 Rer.
Ital.]</span>,
dal Rinaldi <span class="fnote">[Raynaldus, Annal. Ecclesiast.]</span> e da altri. Vacò
dipoi la santa Sede quattro mesi e cinque
giorni, non potendosi accordare i cardinali
nell'elezione del successore, benchè
tempi sì pericolosi e sconcertati esigessero
un pronto rimedio. In quest'anno
ancora <i>Azzo VII</i> marchese d'Este <span class="fnote">[Monachus Patavinus, in Chron., tom. 8 Rer.
Ital.]</span>,
mentre governava in istato pacifico la
città di Ferrara, pagò il tributo della natura,
correndo il dì 17 di febbraio, nell'anno
cinquantesimo di sua età, e ventesimoquarto
del suo principato in Ferrara:
principe di gloriosa memoria per
l'insigne sua pietà, per la sua clemenza
e per altre virtù, costantissimo sempre
nel partito della Chiesa, contro tutti gli
sforzi di Federigo II Augusto, di Eccelino
e d'altri suoi nemici. Leggonsi le
sue lodi presso il Monaco Padovano.
L'autore della Cronica picciola di Ferrara <span class="fnote">[Chron. Parvum Ferrariens., tom. 8 Rer. Ital.]</span>,
tuttochè gran Ghibellino, confessa
che chiunque ancora de' Ferraresi
era della fazion ghibellina, con vere lagrime
onorò la di lui sepoltura. Di due
Beatrici Estensi monache, le quali per le
loro virtù meritarono il titolo di beate,
l'una fu sua sorella, l'altra figliuola. Lasciò
egli erede dei suoi Stati <i>Obizzo</i> suo
nipote, nato dal figliuolo <i>Rinaldo</i>, a lui
premorto. Appena fu ritornato il popolo
dal di lui funerale, che nella piazza si
tenne un general parlamento, dove di
comun consenso fu proclamato signor di
Ferrara il suddetto marchese Obizzo <span class="fnote">[Antichità Estensi., P. II, cap. 2.]</span>,
a cui fu conferito un'ampia balìa. Secondo
gli Annali Vecchi di Modena <span class="fnote">[Annales Veteres Mutinens., tom. 11 Rer.
Ital.]</span>, e
per attestato d'altri scrittori <span class="fnote">[Chronic. Parmens., tom. 9 Rer. Ital. Memorial.
Potestat. Regiens., tom. 8 Rer. Ital.]</span>, circa la
<span class="pagenum" id="Page_47">[47]</span>
metà di dicembre, la fazione degli Aigoni,
cioè de' Guelfi di Modena, capi de' quali
erano Jacopino Rangone e Manfredi dalla
Rosa, cacciò fuori della città la parte
ghibellina, appellata de' Grasolfi. Accorsero
nel dì seguente in aiuto d'essi Guelfi
il marchese d'Este, cioè Obizzo suddetto,
con assai brigate di Ferraresi, e Lodovico
conte di San Bonifazio co' Mantovani.
Abbiamo da Ricordano Malaspina <span class="fnote">[Ricordano Malaspina, cap. 174.]</span>
che anche i fuorusciti guelfi di
Toscana, abitanti allora in Bologna, intervennero
a questa cacciata de' Ghibellini
da Modena, e vi restarono morti alcuni
d'essi. Ed affinchè gli usciti non si
ritirassero a Gorzano, quel castello fu
preso e smantellato. La mutazion di Modena
si tirò dietro quella di Parma <span class="fnote">[Chron. Parmense, tom. 9 Rerum Ital.]</span>.
Ivi ancora vennero alle mani i Guelfi coi
Ghibellini. De' primi erano capi i Rossi.
Finalmente, dopo varii combattimenti e
bruciamenti di case, i Ghibellini si diedero
per vinti nel dì 29 di dicembre, e
furono eletti due podestà, cioè Giberto
da Correggio e Jacopo Tavernieri, con
licenziare Manfredi de' Pii da Modena,
allora podestà, e Matteo da Gorzano parimente
Modenese, eletto per l'anno venturo,
che erano di fazion ghibellina. Ebbero
origine i movimenti di queste due
città dalla nuova già sparsa che Carlo
d'Angiò conte di Provenza preparava un
poderoso esercito per passare in Italia
contra del re Manfredi, e in soccorso
della parte guelfa. Di qui prese animo
anche <i>Filippo dalla Torre</i>, signoreggiante
in Milano <span class="fnote">[Gualvaneus Flamma, Manip. Flor., cap. 300.
Annales Mediol., tom. 16 Rer. Ital.]</span>, di abbracciare il partito
de' Guelfi, con liberarsi del <i>marchese
Oberto</i> Pelavicino, la cui condotta era
già finita. Partissi da Milano con amarezza
grande il Pelavicino, e giunto a
Cremona, in odio dei Torriani fece prendere
quanti mercanti milanesi passavano
per Po. Unironsi ancora con lui i nobili
fuorusciti di Milano, dacchè videro sempre
<span class="pagenum" id="Page_48">[48]</span>
più allontanarsi la speranza di rientrar
nella patria. Seguì perciò guerra fra
essi Torriani e il marchese Oberto, ma
senza avvenimenti degni di memoria.
Intanto si sottomisero volontariamente
al dominio d'esso Filippo dalla Torre le
città di Bergamo, Novara, Vercelli e Lodi,
la qual ultima forse solamente ora, e non
prima, come già Galvano dalla Fiamma ci
avea fatto sapere, elesse per suo signore
il suddetto Filippo.
</p>

<hr />
</div>

<div class="chapter">
<h2 class="hidden" id="MCCLXV">MCCLXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxv</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Clemente IV</span> papa 1.</td>
  </tr>
  <tr>
    <td>Imperio vacante.</td>
  </tr>
</table>

<p>
Finalmente nel dì nove (come vuole
il Rinaldi <span class="fnote">[Raynaldus. Annal. Ecclesiast.]</span>), oppur nel dì cinque (come
ha Tolomeo da Lucca <span class="fnote">[Ptolom. Lucens., Hist. Eccl., lib. 22, cap. 50.]</span>) di febbraio
del presente anno fu eletto da' cardinali
per successore di san Pietro <i>Guido vescovo
</i>sabinense, nato nella terra di Santo
Egidio della Provenza, ossia della Linguadoca,
personaggio di rara bontà di
vita e di singolare umiltà. Avea avuta
moglie e figliuoli. Rimasto vedovo, si arrolò
nella milizia clericale; fu creato vescovo
d'Anicy, oppure di Aux, poscia
arcivescovo di Narbona e cardinale, e
finalmente assunto al pontificato romano.
Perchè egli si trovava allora in Francia,
impedito dal passare in Inghilterra, tennero
i cardinali segreto lo scrutinio, e a lui
spedirono con egual segretezza l'avviso
dell'elezione caduta nella di lui persona.
Sen venne egli perciò incognito a Perugia,
dove, dopo molta resistenza, prestò
il suo consenso, e dopo essere stato consecrato
ed aver preso il nome di <i>Clemente
IV</i>, andò a mettere la sua residenza
in Viterbo. Furono da lui approvate
tutte le determinazioni del suo predecessore
intorno alla concessione del
regno di Sicilia e Puglia a <i>Carlo conte</i> di
Provenza, e alla sua venuta in Italia.
Mossesi infatti questo principe nella primavera
dell'anno presente da Marsilia
<span class="pagenum" id="Page_49">[49]</span>
con venti galee, accompagnato da <i>Luigi
di Savoia</i>, e venne alla volta di Roma.
Non avea tralasciato Manfredi di prendere
le possibili precauzioni per frastornare
l'arrivo del competitore. Una considerabil
flotta di galee e di navi <span class="fnote">[Sabas Malaspina, lib. 2, cap. 17.]</span>, tanto
sue che de' Pisani, fu inviata alla sboccatura
del Tevere. Quivi con travi, pali,
sassi si cercò d'impedire il passaggio di
qualunque grosso legno che volesse salire
su per quel fiume. Tale era anche la
copia e forza del suo armamento navale,
che si figurava l'ammiraglio di Manfredi
di potere a man salva far prigione lo stesso
conte Carlo, se osava di portarsi colà.
Ma eccoti una fiera tempesta che obbligò
quella flotta a staccarsi da que' lidi, e a
tenersi alto in mare, con prendere la via
di Ponente, per incontrare, se le veniva
fatto, la flotta nemica. Questo fu la fortuna
del conte, il quale, tuttochè anche
egli fosse forte sbattuto da quell'orrido
temporale, e si trovasse in manifesto pericolo
della vita, pure sen venne spinto
dai rabbiosi venti sino alla spiaggia romana,
dove, salito in un picciolo legno,
quasi miracolosamente approdò a terra,
e giunse al monistero di San Paolo fuori
di Roma. Quetata poi la furia del mare,
pervennero anche le sue galee alla foce
del Tevere, e, levati gli ostacoli, liberamente
entrò nel fiume, e sbarcò a Roma
mille uomini d'armi, tutta gente valorosa
e avvezza al mestier della guerra.
Nel mercordì prima della Pentecoste, cioè
nei dì 24 di maggio <span class="fnote">[Bernard. Guidon., in Vita Clementis IV.]</span>, fece il conte
Carlo la sua entrata in Roma con così
magnifico incontro, plauso e giubilo di
tutto il popolo romano, che non v'era
memoria di solennità sì festosa per onorar
l'arrivo d'altri principi venuti a quella
gran città. Sbalordito rimase il re Manfredi
all'udire come con tanta felicità
fosse giunto l'emulo suo, ed avesse schivata
l'opposizion della sua armata navale,
tanto superiore di forze. Senza nondimeno
perdersi d'animo, attese a fortificarsi
<span class="pagenum" id="Page_50">[50]</span>
e premunirsi a' confini: al qual
fine richiamò dalla Toscana, dalla marca
d'Ancona e dagli altri luoghi tutte le schiere
de' suoi Tedeschi e d'altri soldati sparsi
per quelle contrade. Tenuto poscia un
parlamento di tutti i baroni e vassalli del
regno, espose loro i motivi e la necessità
della difesa e dell'aiuto di cadauno, mostrando
una viva speranza nella lor fedeltà
e bravura. Delle belle parole e promesse
n'ebbe quante ne volle; ma negli
animi loro già bollivano altri desiderii, e
ognuno pensava a' propri interessi e vantaggi,
senza mettersi cura de' pubblici.
Niuna impresa tentò in quest'anno il
conte Carlo, perchè aspettava per terra il
grosso della sua cavalleria e fanteria <span class="fnote">[Monach. Patavinus, in Chron., tom. 8 Rer.
Ital. Raynald., in Annal. Eccles.]</span>.
S'inoltrò bensì nel distretto di Roma
l'esercito di Manfredi, sulla speranza che
egli uscisse di Roma e venisse a battaglia;
ma il conte, mosso ancora dalle saggie
esortazioni del papa, nulla volle azzardare,
trovandosi scarso di gente sua, e
poco fidandosi de' Romani, fra' quali non
pochi erano guadagnati dai danari di Manfredi.
Venuto il mese di settembre arrivò
per mare a Roma la sua consorte <i>Beatrice</i>,
che fu accolta con sommo onore
ed allegrezza dal popolo romano.
</p>

<p>
Vegniamo ora alla Lombardia, che
nell'anno presente fu quasi tutta in armi
per la calata dell'esercito franzese, raccolto
per ordine del conte suddetto. Prima
nondimeno ch'esso valicasse l'Alpi, la
città di Reggio <span class="fnote">[Memor. Potest. Regiens., tom. 8 Rer. Ital.
Annales Veter. Mutinens., tom. 11 Rer. Italic.
Ricordano Malaspina, cap. 174.]</span>, fin qui di parte ghibellina,
cangiò mantello. Nel dì 6 di febbraio
arrivarono colà i Modenesi cogli usciti
di Reggio, e coi guelfi fiorentini e di
Toscana. Fu dismurata e loro aperta la
porta del castello dai nobili Fogliani e
Roberti, e sulla piazza si venne ad un
aspro combattimento coi Sessi e colla
parte ghibellina, fra i quali si distinse e
passò poi in proverbio il Caca ossia Cacca
<span class="pagenum" id="Page_51">[51]</span>
da Reggio, uomo di statura gigantesca
e di mirabil forza, che con una mazza
alla mano si facea far piazza dovunque
giugnea. Se gli serrarono addosso uniti
dodici gentiluomini fiorentini colle coltella,
e lo stesero a terra. Dopo di che i
Sessi e i lor seguaci presero la fuga, e si
ritirarono a Reggiuolo. Così i Reggiani
cominciarono a governarsi a parte guelfa,
e da lì a qualche tempo fecero tregua
cogli usciti, e cessò ogni ostilità. Secondo
la Cronica di Parma <span class="fnote">[Chron. Parmense, tom. 9 Rer. Ital.]</span>, seguì nell'anno
presente una battaglia tra <i>Guglielmo marchese</i>
di Monferrato e Oberto da Scipione,
nipote del <i>marchese Oberto</i> Pelavicino,
nell'Alessandrino presso Nizza della Paglia.
Rimasero prigionieri cinquecento
cavalieri d'esso Oberto da Scipione. Intorno
a che è da avvertire che, per attestato
di Benvenuto da San Giorgio <span class="fnote">[Benvenuto da San Giorgio, Storia del Monferrato,
tom. 28 Rer. Ital.]</span>,
nel precedente anno 1264, nel dì 14 di
maggio, Carlo conte di Provenza avea
fatta lega col suddetto marchese di Monferrato
contra di Manfredi e di Oberto
marchese Pelavicino. In virtù d'essa
alleanza fece esso marchese di Monferrato
guerra nell'anno presente al nipote
d'esso Pelavicino. Calò per la Savoia sul
fine della state di quest'anno l'armata
oltramontana de' crocesignati (giacchè si
guadagnava indulgenza plenaria a prendere
le armi contra di Manfredi), inviandosi
verso Roma per trovar Carlo conte
d'Angiò e di Provenza, e passar dipoi
contra d'esso Manfredi. La Cronica di
Parma la fa ascendere a sessanta mila
combattenti; quella di Bologna <span class="fnote">[Chron. Bononiens., tom. 18 Rer. Ital.]</span> a quaranta
mila. Meglio è stare agli Annali
vecchi di Modena <span class="fnote">[Annales Veteres Mutinens., tom. 11 Rer.
Italic.]</span>, che la dicono composta
di cinque mila cavalli, quindici mila
fanti e dieci mila balestrieri. Ne era capitan
generale <i>Roberto</i> figliuolo del conte
di Fiandra, accompagnato da copiosa
nobiltà oltramontana. Trovò il marchese
<span class="pagenum" id="Page_52">[52]</span>
di Monferrato collegato, e i Torriani col
popolo di Milano favorevoli, dai quali
ricevè abbondante provvisione di vettovaglia.
Ma nemici ed opposti a questa
gente erano il marchese Oberto Pelavicino
e Buoso da Doara coi Cremonesi,
Pavesi, Piacentini ed altri Ghibellini di
Lombardia, i quali, condotti dall'interesse
della lor fazione, e insieme dai danari
del re Manfredi, coi lor carrocci e con
grande sforzo d'armati andarono a postarsi
a Soncino, per contrastarle il passo.
V'andò anche il conte Giordano <span class="fnote">[Malvecius, Chron. Brixian., tom. 14 Rer.
Italic.]</span>, spedito
colà da Manfredi con quattrocento
lancie, e una bella compagnia di Napoletani
a cavallo. Pertanto fu d'uopo che
l'esercito franzese prendesse la volta del
territorio di Brescia, nella qual città il
marchese Pelavicino avea posto un buon
presidio. Passarono essi l'Oglio a Palazzuolo,
e giunti fin sotto le mura di Brescia,
vi gettarono dentro molte saette nel dì 9
di dicembre. Se non veniva loro meno
la vettovaglia, forse prendevano quella
città molto sbigottita. Arrivati a Monte
Chiaro, quivi trovarono giunti in aiuto
loro <i>Obizzo marchese</i> d'Este signor di
Ferrara coi Ferraresi, e <i>Lodovico conte</i>
di San Bonifazio coi Mantovani. Uniti poi
con essi, diedero varii assalti a Monte
Chiaro, e se ne impadronirono, siccome
ancora di altre terre, che quasi tutte distrussero,
con farvi prigioni quattrocento
cavalli e mille fanti del marchese Pelavicino <span class="fnote">[Ricordano Malaspina, cap. 178.]</span>.
Commisero dappertutto l'enormità
che si possono immaginare, senza
ricordarsi d'essere cristiani e crociati.
Non si allentò mai esso marchese con
tutti i suoi di far fronte a questa armata
nemica, deludendo con ciò le speranze
di Manfredi, Ricordano Malaspina <span class="fnote">[Matteo Spinelli, Diario, tom. 8 Rer. Ital.]</span>,
Dante ed altri incolpano di tradimento
Buoso da Doara, che, corrotto dal danaro
del Francesi, talmente dispose le cose,
che i nemici senza contrasto passarono.
<span class="pagenum" id="Page_53">[53]</span>
Più verisimile è ch'eglino tali forze non
avessero da poter avventurare una battaglia
con sì poderoso esercito nemico.
</p>

<p>
Comunque sia, pervenuti i Franzesi
sul Ferrarese, vi trovarono preparato
dal suddetto marchese Obizzo un ponte
sul Po, per cui valicarono il fiume. Scrive
il Sigonio <span class="fnote">[Sigon., de Regno Ital., lib. 20.]</span> che dieci mila Bolognesi
marciarono a Mantova in soccorso dell'armata
franzese. Io non ne truovo parola
negli scrittori d'allora, e neppur
nelle Croniche di Bologna. Certo non
sussiste il dirsi da Ricordano che l'esercito
franzese passò per Parma. Con esso
bensì andarono ad unirsi i Guelfi fuorusciti
di Toscana in numero di più di quattrocento
cavalieri, tutti riccamente guerniti
d'armi e di cavalli, de' quali era condottiere
il conte Guido Guerra. Passando
poi per la Romagna, marca d'Ancona e
Spoleti, se crediamo a Ricordano e ad
altri autori, arrivarono finalmente a
Roma circa le feste del Natale. Ma sapendosi
che quell'esercito era tuttavia sul
Bresciano verso la metà di dicembre, non
può stare un sì frettoloso arrivo d'esso
a Roma. Saba Malaspina <span class="fnote">[Sabas Malaspina, lib. 3, cap. 1.]</span>, dopo aver
narrata la coronazione del conte Carlo
fatta nel dì dell'Epifania dell'anno seguente,
scrive: <i>Jam Gallicorum post haec
superveniens multitudo circumfluit; jam
totus regis Karoli exspectatus exercitus
Romam venit</i>. Però verso la metà del
gennaio susseguente dovette l'armata
suddetta comparire alla presenza del suo
signore in Roma. Avea fatto in questo
anno, prima del fin qui mentovato successo,
la città di Brescia <span class="fnote">[Malvecius, Chron. Brixian.]</span> dei movimenti
per sottrarsi alla signoria del
marchese Oberto Pelavicino. Per questo
presi alcuni di que' nobili, furono condotti
nelle carceri di Cremona. Un segreto
concerto fu fatto dipoi che <i>Filippo dalla
Torre</i>, signor di Milano, di Bergamo e
d'altre città, venisse con assai brigate a
Brescia in un determinato giorno del
<span class="pagenum" id="Page_54">[54]</span>
mese d'agosto, per sostenere la sollevazione
del popolo. Accadde che il Torriano,
allorchè si disponeva per cavalcare
a quella volta, sorpreso da subitaneo
malore, cessò di vivere. Non per
anche s'era data sepoltura al di lui cadavero
nel monistero di Chiaravalle, che
<i>Napo</i> ossia <i>Napoleone</i> dalla Torre suo
parente si fece proclamare signor di
Milano. Rimasero per questo accidente
in grave sconcerto i Bresciani. Fecero
bensì due tentativi per liberarsi dall'oppressione
del Pelavicino, ma questi ridondarono
solamente in loro danno. Moltissimi
de' nobili furono presi e mandati a
penar nelle prigioni di Cremona; ad altri
non pochi fu, dopo i tormenti, levata la
vita: il che sempre più accrebbe l'odio
di quel popolo verso chi allora li signoreggiava.
</p>

<hr />
</div>

<div class="chapter">
<h2 class="hidden" id="MCCLXVI">MCCLXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxvi</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Clemente IV</span> papa 2.</td>
  </tr>
  <tr>
    <td>Imperio vacante.</td>
  </tr>
</table>

<p>
Prima di procedere coll'armi contro
al nemico <i>Manfredi</i>, volle <i>Carlo conte</i> di
Angiò e di Provenza essere solennemente
coronato re di Sicilia e di Puglia. La funzione
fu fatta per ordine di papa <i>Clemente
IV</i> nella Basilica Vaticana <span class="fnote">[Raynald., Annal. Eccles. Ricord. Malaspina,
Monach. Patavinus et alii.]</span>, correndo
le festa dell'Epifania, ossia nel dì 6 di gennaio.
Essendo stati spediti colà dal papa
cinque cardinali apposta, ricevè il conte
con <i>Beatrice</i> sua moglie la corona; e vi
intervenne un'immensa folla di Romani,
che compierono la festa con varie allegrezze
e giuochi. Prestò il re Carlo allora
il giuramento, e il ligio omaggio alla
Chiesa romana pel regno di Sicilia di là
e di qua dal Faro, di cui fu investito dal
papa. Avrebbe avuto bisogno l'armata
sua, che giunse nei giorni seguenti, di un
lungo riposo, perchè arrivò a Roma sfiatata
e malconcia pel lungo viaggio e
per molti affanni patiti. Ma troppo era
smunta la borsa del re Carlo, nè maniera
<span class="pagenum" id="Page_55">[55]</span>
aveva egli di sostentar tanta gente, avendo
già consunte le grosse somme prese dai
prestatori. Fece ben egli al pontefice
istanza di soccorso d'oro, ma con ritrovare
anche il di lui erario netto e spazzato
al pari del suo. Però, ancorchè il
verno non sia stagion propria per guerreggiare,
massimamente per chi guida
migliaia di cavalli; pure per necessità, e
sulla speranza di provvedere al proprio
bisogno colle spoglie de' nemici, durante
ancora il mese di gennaio, intrepidamente
col suo fiorito esercito marciò alla volta
di Ceperano per entrare nel regno. Era
con lui <i>Riccardo cardinale</i> di Sant'Angelo,
legato del papa, per muovere i popoli
a prendere la croce per la Chiesa.
Non avea intanto Manfredi lasciato di
far quanti preparamenti potea per ben
riceverlo. Un grossissimo presidio ancora
avea messo in San Germano, sperando
che quel luogo facesse lunga resistenza
al nimico, per aver tempo di ricever varii
corpi di gente che si aspettavano dalla
Sicilia, Calabria, Toscana ed altri luoghi.
Fra le altre provvisioni avea situato al
fiume Garigliano il conte di Caserta con
grosse squadre per difendere quel passo.
Ma agli animosi ed arditi Franzesi nulla
era che potesse resistere; innanzi a loro
camminava il terrore, perchè creduti
non diversi dai paladini favolosi di Francia;
e il verno stesso si vestì d'un'insolita
placidezza per favorirli. Passarono i
Franzesi il Garigliano per la proditoria
ritirata del conte di Caserta. Fu preso a
forza d'armi San Germano, e andò a fil
di spada quasi tutta quella numerosa
guarnigione, con incoraggirsi maggiormente
i vincitori pel saccheggio, frutto
sempre gustoso della vittoria. Aquino e
la rocca d'Arci non fecero resistenza.
Da così sinistri avvenimenti allora più
che mai Manfredi venne a conoscere non
poter egli far capitale alcuno sulla volubilità
e poca fede de' regnicoli. V'erano
fra questi non pochi che, ricordevoli delle
crudeltà ed avanie di Federigo II e di suo
figliuolo Corrado, odiavano la casa di
<span class="pagenum" id="Page_56">[56]</span>
Suevia; altri guadagnati dall'oro, e dalle
promesse della corte di Roma e del re
Carlo; altri infine amanti delle novità
per la facile speranza di star meglio,
oppur di crescere in fortuna. Contuttociò
Manfredi senza avvilirsi attese a far
le disposizioni opportune, e colle sue
forze passato a Benevento, quivi si accampò.
Non aveva egli tralasciato di mandar
persona a parlare di accordo al re
Carlo. La risposta di Carlo fu questa in
franzese: <i>Dite</i> <span class="fnote">[Giovanni Villani, lib. 7, cap. 5.]</span> <i>al sultano di Nocera</i>
(così appellava Manfredi, perchè si serviva
de' Saraceni) <i>ch'io con lui non voglio
nè pace nè tregua; e che in breve
io manderò lui all'inferno, o egli me in
paradiso</i>.
</p>

<p>
Non perdè tempo il re Carlo a muoversi
verso Benevento, per trovare l'armata
nemica, ardendo di voglia di decidere
con un fatto d'armi la contesa del
regno. Fu messo in disputa nel consiglio
di Manfredi, se meglio fosse il tenersi solamente
in difesa, tanto che arrivassero
gli aspettati rinforzi, oppure il dar tosto
battaglia, per cogliere i Franzesi stanchi
e spossati per le marcie sforzate. Ossia
che prevalesse l'ultimo partito, o che
l'impaziente Carlo uscisse ad attaccare
il nemico, ovvero che i Saraceni in numero
di dieci mila, senza aspettarne il
comandamento, movessero contra dei
Franzesi <span class="fnote">[Monachus Patavinus, in Chron., tom. 8 Rer.
Ital. Chron. Veronense, tom. 9 Rer. Ital.]</span>, a poco a poco nel dì 26 di
febbraio dell'anno presente (chiamato
1265 da alcuni scrittori che cominciano
alla fiorentina l'anno nuovo solamente
nel dì 25 di marzo) s'impegnarono le
schiere in un'orrida battaglia, descritta
minutamente da Saba Malaspina <span class="fnote">[Sabas Malaspina, lib. 3, cap. 10.]</span>, da
Ricordano <span class="fnote">[Ricordano Malaspina, cap. 179.]</span> e da altri scrittori. A me
basterà di accennarla. Combatterono con
gran vigore i Saraceni e Tedeschi dello
esercito di Manfredi. Si trovarono essi
infine malmenati e sopraffatti dai Franzesi;
<span class="pagenum" id="Page_57">[57]</span>
laonde volle allora Manfredi muovere
la terza schiera composta di Pugliesi,
ma senza trovare ubbidienza nei
baroni di cuore già guasto. Allora lo sfortunato,
ma coraggioso, principe determinò
di voler piuttosto morire re, che di ridursi
privato colla fuga a mendicare il
pane. E spronato il cavallo, andò a cacciarsi
nella mischia, dove, senza essere
conosciuto, da più colpi fu privato di vita.
Racconta Ricobaldo <span class="fnote">[Richobaldus, in Pomario, tom. 9 Rer. Ital.]</span>, e dopo lui Francesco
Pipino <span class="fnote">[Franciscus Pipin., Chron., lib. 3, cap. 43,
tom. 9 Rer. Ital.]</span>, che in questi tempi andarono
in disuso per l'Italia le spade da
taglio, ossia le sciable, e si cominciò ad
usar quelle da punta, ossia gli stocchi,
de' quali si servivano i Franzesi. Per essere
gli uomini d'armi tutti vestiti di
ferro, poco profitto faceano addosso a
loro i colpi delle sciable. Ma allorchè
essi alzavano il braccio per ferire, i
Franzesi colle punte degli stocchi li foravano
sotto le ascelle, e in questa maniera
lì rendevano inutili a più combattere.
Strage fu fatta, massimamente
de' Saraceni; grande fu la copia dei prigioni,
fra' quali si contarono i conti Giordano,
Galvano, Federigo e Bartolommeo,
parenti di Manfredi, ad alcuni de' quali,
cioè Galvano e Federigo, fu data dipoi la
libertà ad istanza di <i>Bartolommeo Pignatelli</i>
arcivescovo di Messina; ed altri furono
fatti morire dall'inesorabil re Carlo.
Il bottino fu inestimabile, e ne arricchirono
tutti i vincitori, e alle mani del re
Carlo pervennero i tesori di Manfredi e
di molti de' baroni di lui. Nè contenti i
vincitori di tante spoglie, rivolsero l'insaziabil
loro avidità addosso ai miseri
Beneventani, senza che loro giovasse
punto l'essere sudditi del papa. Dato fu
un terribil sacco alla città, fatto macello
d'uomini e fanciulli, sfogata la libidine,
e senza che le chiese stesse godessero
esenzione alcuna dall'infame sfrenatezza
di quella gente. Se costoro si fossero
mossi per divozione a prendere la croce,
<span class="pagenum" id="Page_58">[58]</span>
e se fossero ben impiegate le indulgenze
plenarie, ognuno può ben figurarselo. Ma
quello che maggiormente rallegrò il re
Carlo, e diede compimento alla sua vittoria,
fu la morte di Manfredi. Se ne
sparse tosto la voce, ma si stette tre dì a
scoprirne il cadavero <span class="fnote">[Ricordano Malaspina, cap. 180. Memoriale
Potest. Regiens., tom. 8 Rer. Ital.]</span>. Trovollo un
ribaldo, e, postolo a traverso sopra un
asino, l'andava mostrando pel campo.
Fece il re Carlo I riconoscerlo per desso
dal conte Giordano, e dagli altri nobili
prigionieri; e perciocchè era morto scomunicato,
ordinò che fosse seppellito
presso il ponte di Benevento in una vil
fossa, sopra cui ogni soldato per compassione
e memoria gittò una pietra. E
tal fine ebbe Manfredi già re di Sicilia,
principe degno di miglior fortuna, perchè,
a riserva dell'aver egli violate le
leggi per voglia esorbitante di regnare, e
di qualche altro reato dell'umana condizione,
tali doti si unirono in lui, che
alcuni giunsero a dirlo non inferiore a
Tito imperadore, figliuolo di Vespasiano <span class="fnote">[Franciscus Pipin., Chron., lib. 3, cap. 6.]</span>.
Restò memoria di lui nella città
di Manfredonia, fatta da lui fabbricare di
pianta col trasportarvi il popolo di Siponto,
mal situato dianzi, perchè in luogo
d'aria cattiva.
</p>

<p>
La rotta e morte di Manfredi divolgatasi
per tutta Puglia e Sicilia, cagion
fu che non vi restò città e luogo che non
inalberasse le bandiere del re Carlo, e
con feste e giubili incredibili. La sola
città di Nocera, nido de' Saraceni, dove,
secondo gli scrittori napoletani, s'era ricoverata
la <i>regina Sibilia</i> moglie di Manfredi
con <i>Manfredino</i> suo picciolo figliuolo
e una figliuola, si tenne forte. Colà si
portò con buona parte dell'esercito <i>Filippo
conte</i> di Monforte, e l'assediò; ma
ritrovato troppo duro quell'osso, se ne
partì, con lasciare nondimeno strettamente
bloccata essa città. Certo è, secondo
le lettere di <i>papa Clemente</i>, e per
attestato della Cronica di Reggio, che in
<span class="pagenum" id="Page_59">[59]</span>
quest'anno essa regina co' figliuoli e col
tesoro del marito fu presa nella città di
Manfredonia; il che vien confermato dal
Monaco Padovano. Altre storie ancora
affermano che i Saraceni di Nocera si
sottomisero in quest'anno al re Carlo,
nè aspettarono a farlo dopo la rotta di
Corradino, di cui parleremo a suo luogo.
Entrò poscia il vittorioso re Carlo in Napoli,
che prima gli avea spedite le chiavi;
e andò quel popolo quasi in estasi al veder
comparire le regina Beatrice con
carrozze magnifiche e dorate, e copia di
damigelle, tutte riccamente addobbate,
siccome gente non avvezza a somiglianti
spettacoli. Osserva Riccobaldo <span class="fnote">[Richobaldus in Pomario, tom. 9 Rer. Ital.]</span> che i
costumi degli Italiani erano stati in addietro
assai rozzi, dati alla parsimonia,
voti di ogni fasto e vanità; e ne dice anche,
a mio credere, più di quel che era,
come ho dimostrato altrove <span class="fnote">[Antiquit. Ital., Dissert. XXIII et XXV.]</span>. Per altro
la venuta de' Franzesi quella fu che cominciò
ad introdurre il lusso e qualche
cosa di peggio, e fece mutar i costumi
degl'italiani. Trovò il re Carlo nel castello
di Capoa il tesoro di Manfredi
quasi tutto in oro <span class="fnote">[Ricordano Malaspina, cap. 181.]</span>. Fatti votare quei
sacchetti in una sala alla presenza sua e
della regina Beatrice, e comandato che
venissero le bilance, disse ad Ugo del
Balzo cavalier provenzale di partirlo.
<i>Che bisogno c'è di bilance?</i> rispose allora
il prode cavaliere. E co' piedi fattene tre
parti, <i>questa</i>, disse, <i>sia di monsignore il
re; questa della regina; e quest'altra dei
vostri cavalieri</i>. Piacque cotanto al re un
atto di tale magnanimità, che incontanente
gli donò la contea d'Avellino, e
il creò conte. Diedesi poi il re Carlo ad
ordinare il regno. S'erano figurati i popoli
di quelle contrade che colla venuta
de' Franzesi, e sotto il nuovo governo
tornerebbe il secolo d'oro, si leverebbono
le gabelle, le angherie e le contribuzioni
passate, ed ognun godrebbe una
invidiabil tranquillità e pace. Si trovarono
<span class="pagenum" id="Page_60">[60]</span>
ben tosto delusi e ingannati a partito.
Le soldatesche franzesi ne' lor passaggi
e quartieri a guisa del fuoco portavano
la desolazion dappertutto <span class="fnote">[Sabas Malaspina, lib. 3, cap. 16.]</span>. Ebbe il re
Carlo in mano da un Gezolino da Marra
tutti i libri e registri delle rendite e degli
uffizii del regno, e di tutte le giurisdizioni,
dazii, collette, taglie ed altri aggravii dei
popoli. Non solamente volle il re intatti
tutti questi usi od abusi; ma siccome in
addietro si camminava assai alla buona
in riscuotere cotali carichi, istituì egli dei
nuovi giustizieri, doganieri, notai, ed altri
uffiziali del fisco, che rigorosamente spremevano
il sangue dai popoli, e cominciarono
ad accrescere in profitto del re, o proprio,
i pubblici pesi e le avanie, di modo che
altro non s'udiva che segreti gemiti e lamenti
della misera gente, con augurarsi
ognuno, quando non era più tempo,
l'abbandonato e perduto re Manfredi. È
un autor guelfo, uno storico pontificio
che l'attesta, cioè Saba Malaspina. Secondo
lui, ravveduti que' popoli andavano
dicendo: <i>O re Manfredi, noi non ti abbiam
conosciuto vivo; ora ti piangiamo
estinto. Tu ci sembravi un lupo rapace fra
le pecorelle di questo regno; ma da che
per la nostra volubilità ed incostanza siam
caduti sotto il presente dominio, tanto da
noi desiderato, ci accorgiamo in fine, che
tu eri un agnello mansueto. Ora sì che
conosciamo quanto fosse dolce il governo
tuo posto in confronto dell'amarezza presente.
Riusciva a noi grave in addietro
che una parte delle nostre sostanze pervenisse
alle tue mani; troviamo adesso
che tutti i nostri beni, e, quel che è peggio,
anche le persone vanno in preda a
gente straniera</i>. Tali erano di que' popoli
le querele: querele osservate prima e dipoi
anche in altri popoli sempre malcontenti
dello stato presente, e che ripongono
la speranza di star meglio, o men
male, colla mutazion de' governi, ma con
disingannarsi poi delle lor mal fondate
idee.
</p>

<p>
<span class="pagenum" id="Page_61">[61]</span>
</p>

<p>
A molte altre avventure e mutazioni
in Italia diedero moto i passi prosperosi
di Carlo re di Sicilia, con atterrire i Ghibellini,
ed influire coraggio alla parte
guelfa pel rimanente d'Italia. Abbiamo
dalla Cronica di Cesena <span class="fnote">[Chron. Caesen., tom. 14 Rer. Ital.]</span>, che avendo
Manfredi ritirate le sue armi dalla
marca d'Ancona per valersene in propria
difesa, fu spedito colà <i>Simone cardinale</i>
di San Martino e legato apostolico,
il quale nel dì ultimo di gennaio s'impadronì
della città di Jesi, e poscia d'altre
città e castella d'essa marca. Non dissimili
cambiamenti di cose avvennero in
Lombardia. Nel dì 20 di gennaio dell'anno
presente si levò a rumore il popolo di
Brescia <span class="fnote">[Malvecius, Chron. Brix., tom. 14 Rer. Ital.]</span>, e messa a fil di spada, oppure
in fuga, la guarnigione che ivi teneva il
<i>marchese Oberto</i> Pelavicino, si rimise in
libertà. Giunta questa dispiacevole nuova
al suddetto marchese, furibondo passò
co' Cremonesi di là dall'Ogiio, mettendo
a sacco il territorio bresciano, uccidendo
e facendo prigioni quanti incontrava. Distrusse
da' fondamenti le terre di Quinzano.
Orci, Pontevico, Volengo, Ustiano
e Canedolo. Ricorsero i cittadini bresciani
per soccorso ai Milanesi, e richiamarono
in città i lor fuorusciti guelfi.
Vennero perciò a Brescia <i>Raimondo dalla
Torre</i> vescovo di Como, <i>Napoleone</i> ossia
<i>Napo</i> e <i>Francesco</i> fratelli parimente dalla
Torre con molte squadre e coi suddetti
usciti, i quali furono incontrati fuor dal
clero e popolo con rami d'ulivo: dopo
di che fu fatta una solenne concordia e
pace fra loro, e data la signoria di quella
città ai Torriani suddetti. Restò quivi per
governatore Francesco dalla Torre, il
quale, ito poscia con bella comitiva a trovare
il re Carlo, fu da lui fatto cavaliere
e conte di non so qual luogo. In Vercelli
era governatore di quella città <i>Paganino</i>
fratello parimente del suddetto Napo <span class="fnote">[Stephanardus, tom. 9 Rer. Ital.]</span>.
Entrati in essa città occultamente i nobili
milanesi ghibellini fuorusciti, il presero,
<span class="pagenum" id="Page_62">[62]</span>
e, nel condurlo a Pavia, barbaramente lo
uccisero. Trovavasi allora in Milano podestà,
messovi dal re Carlo, Emberra del
Balzo Provenzale <span class="fnote">[Annales Mediolanenses, tom. 16 Rer. Ital.
Gualvan. Flamma, in Manip. Flor., cap. 302.]</span>. Costui con alcuni
de' Torriani fatto consiglio per vendicar la
morte di Paganino, avendo in prigione i figliuoli,
fratelli o parenti degli uccisori suddetti,
ne fece condurre cinquantadue sopra
le carra, e scannarli con crudeltà esecrabile,
riprovata dai baroni e dallo stesso
Napo Torriano, il quale poi disse: <i>Ah che
il sangue di questi innocenti tornerà sopra
de' miei figliuoli!</i> Per tale iniquità fu poi
scacciato da Milano il suddetto Emberra.
Fu anche la città di Piacenza <span class="fnote">[Chron. Placent., tom. 16 Rer. Ital.]</span> a rumore
per liberarsi dalle mani del marchese
Oberto Pelavicino, ma non riuscì
in bene lo sforzo de' Guelfi. Furono poi
spediti due legati pontificii in Lombardia
per ridurre a concordia le divisioni dei
popoli. Iti a Cremona, trovarono nata o
fecero nascere discordia fra il marchese
Oberto e Buoso da Doara, per tanti anni
addietro sì uniti ed amici. Con questo
mezzo ottennero che il marchese Oberto
dimettesse la signoria di Cremona e si
ritirasse. Ma che questa mutazion di
Cremona accadesse nell'anno seguente,
s'ha da altro storico <span class="fnote">[Memor. Potest. Regiens., tom. 8 Rer. Ital.]</span>, siccome vedremo.
Anche i Piacentini l'indussero, con
usar le buone e le brusche, a rinunziare
al dominio della loro città. Il perchè egli
si ricoverò a Borgo San Donnino, dove
attese a fortificarsi. Fece parimente sollevazione
sul fine di febbraio la fazione
guelfa in Parma <span class="fnote">[Chron. Parmense, tom. 9 Rer. Ital.]</span>, e a forza d'armi
obbligò la contraria ghibellina a sloggiare.
E perciochè questa occupò Colorno
nel dì primo d'agosto, i Parmigiani fecero
oste, presero quella terra e menarono assai
prigioni nelle carceri della loro città.
Neppur la Toscana esente fu da mutazioni.
Si mossero a rumore i Guelfi popolari
di Firenze nel dì 11 di novembre <span class="fnote">[Ricordano Malaspina, cap. 184.]</span>,
<span class="pagenum" id="Page_63">[63]</span>
con fare gran ragunata e serragli; e perciocchè
il conte Guido, novello vicario
del fu re Manfredi, prese la piazza, e fece
vista di voler combattere, cominciarono
a fioccar sassi dalle torri e case, e a volar
frecce da tutte le bande contra di lui e
di sua gente. Secondo Ricordano, aveva
egli ben mille cinquecento cavalieri all'ordine
suo. Tolomeo da Lucca <span class="fnote">[Ptolomeus Lucens., Annal. Brev., tom. 11
Rer. Ital.]</span> ne
mette solamente secento. Contuttociò,
figurandosi egli che maggior fosse la congiura
e possanza del popolo, sbigottito si
fece recar le chiavi della città e sconsigliatamente
ne uscì con tutti i suoi armati,
e andossene a Prato. Conosciuto poscia
lo sproposito suo, volle tornar la mattina
vegnente per tentare di rientrarvi, o amichevolmente
o colla forza; ma vi trovò
de' buoni catenacci, e la gente sulle mura
ben disposta alla difesa. Mandarono poscia
i Fiorentini ad Orvieto per soccorso,
e n'ebbero cento cavalieri, che bastarono
a sostenersi in quel frangente. Tornati
poscia in città i fuorusciti guelfi, conchiusero
pace co' cittadini di fazion ghibellina;
e, per maggiormente assodarla,
contrassero varii matrimonii fra loro.
</p>

<p>
Cercarono anche i Pisani <span class="fnote">[Annal. Pisani, tom. 6 Rer. Ital.]</span> di ricuperar
la grazia del sommo pontefice, e
di liberar la città dall'interdetto e dalle
censure incorse per la loro aderenza al
re Manfredi. Con rimettersi a quanto
avesse ordinato il papa, e con depositare
in Roma trenta mila lire, furono riconciliati
nel dì 15 d'aprile dell'anno presente.
Durando tuttavia la guerra fra i
Genovesi <span class="fnote">[Caffari, Annal. Genuens., lib. 7, tom. 6 Rer.
Ital.]</span> e i Veneziani, misero i primi
in corso ventisette galee, delle quali fu
ammiraglio Lanfranco Borborino. Arrivato
costui a Trapani in Sicilia, ebbe
nuova che lo stuolo delle galee veneziane
si trovava in Messina; e benchè si dicesse
che quello era inferiore di forze, e i consiglieri
più saggi volessero battaglia, aderì
al parere de' vili, e ritirossi a terra, con
<span class="pagenum" id="Page_64">[64]</span>
far legare ed incatenare le sue galee.
Giunsero i Veneziani, ed, accortisi dello
sbigottimento de' nemici, a dirittura dirizzarono
le prore addosso alle galee,
e tutte nel dì 23 di giugno a man salva
le presero, essendosi gittati in mare e
fuggiti a terra i Genovesi. Tre d'esse
diedero i vincitori al fuoco, le altre
ventiquattro ritennero, con far prigione
chiunque non s'era sottratto colla fuga.
Portata la dolorosa nuova a Genova,
armò tosto quel comune altre venticinque
galee sotto il comando d'Obertino
Doria, il quale passò fino nell'Adriatico
in traccia de' nemici, ma senza incontrarsi
in loro. Prese egli la Canea, e tutta
la consegnò alle fiamme; nè avendo potuto
far di più, ritornò alla patria. Di
altri danni vicendevolmente dati e ricevuti
da questi due emuli popoli parla il
Continuatore di Caffaro, siccome ancora
il Dandolo <span class="fnote">[Dandul., in Chron., tom. 12 Rer. Ital.]</span>, il quale non ebbe notizia
del fatto di Trapani testè accennato.
Eransi ridotti i nobili ghibellini fuorusciti
di Modena <span class="fnote">[Annal. Veteres Mutinens., tom. 11 Rer. Ital.]</span>, appellati i Grasolfi, nel
castello di Monte Vallaro, fra' quali furono
i principali Egidio figliuolo di Manfredi
de' Pii, quei di Gorzano e i conti
di Gomola, in numero di circa mille persone.
La fazion guelfa di Modena, soprannominata
degli Aigoni, avendo presi al
soldo molti Tedeschi, e ottenuti dei rinforzi
da Parma, Reggio, Bologna, e dai
Guelfi di Toscana, si portò all'assedio di
quel castello. Vi seguirono di molte prodezze
dall'una parte e dall'altra; ed ancorchè
Manfredi dei Pii, accorso da Montecuccolo
con altri Grasolfi e molti soldati
tedeschi e cavalieri di Toscana, e ducento
cavalieri di Bologna della fazion
lambertaccia, si fossero raunati per dar
soccorso all'assediato castello, non si
attentarono poscia a passar più oltre. Il
perchè, pressati dalla mancanza de' viveri
e dalla forza, gli assediati, dopo essersi
difesi per più di cinque settimane, capitolarono
la resa, salve le loro persone.
</p>

<p>
<span class="pagenum" id="Page_65">[65]</span>
</p>

<hr />
</div>

<div class="chapter">
<h2 class="hidden" id="MCCLXVII">MCCLXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxvii</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Clemente IV</span> papa 3.</td>
  </tr>
  <tr>
    <td>Imperio vacante.</td>
  </tr>
</table>

<p>
Dappoichè fu il <i>re Carlo</i> in pacifico
possesso della Sicilia e Puglia, siccome
principe infaticabile e di grandiosi pensieri,
rivolse il suo studio ad abbassare
e sradicare, se gli veniva fatto, il partito
dei Ghibellini in Italia. Spedì a questo
fine in Toscana, ad istanza specialmente
de' Fiorentini e Lucchesi, il conte Guido
di Monforte con ottocento cavalieri franceschi <span class="fnote">[Raynaldus, in Annal. Ecclesiast.]</span>.
Arrivò questi a Firenze nella
Pasqua di Risurrezione; ma non aspettarono
già l'arrivo di questa troppo sospetta
gente i Ghibellini fiorentini, e ritiraronsi
volontariamente chi a Siena e
chi a Pisa. Allora fu che il popolo di Firenze
diede la signoria della lor città per
dieci anni avvenire al re Carlo, il qual
fece alquanto lo schivo, ma infine accettò
la proferta, e cominciò a mandar colà i
suoi vicarii. Occuparono ancora i guelfi
fiorentini tutti i beni dei fuorusciti Ghibellini,
con dividerseli fra loro. In questi
tempi fu esso re Carlo dichiarato dal papa
vicario della Toscana, vacante l'imperio.
Dai documenti recati dal Rinaldi <span class="fnote">[Ricordan. Malaspina, cap. 185.]</span> apparisce
che il pontefice non gli diede, nè
egli prese questo grado, se non per pacificare
ed unire i popoli della Toscana,
con obbligo di deporlo, subito che fosse
creato un re de' Romani, o un imperadore
con approvazione della Sede apostolica.
Ma i Ghibellini chiedevano chi
avesse dato diritto al papa per far da padrone
del regno d'Italia. Inoltre spacciavano
tutte quelle belle parole e tutti
quei movimenti per furberie, tenendo per
fermo che sotto le apparenze di paciere si
nascondesse il vero disegno di atterrare
affatto la parte ghibellina ed imperiale,
e di occupare il dominio di tutta l'Italia;
il che se riusciva, ben si sa di che capace
sia l'umana ambizione. Ad abbandonar
<span class="pagenum" id="Page_66">[66]</span>
gli acquisti essa ha troppo abborrimento;
e al riccio bastò il poter solamente entrar
nella tana. Infatti nel luglio del presente
anno le genti d'esso re Carlo coi
fiorentini guelfi cominciarono la guerra
contro ai Sanesi, che tenevano a parte
ghibellina. In questo mentre le masnade
tedesche di Siena e di Pisa, con intelligenza
de' Ghibellini di Poggibonzi, entrarono
in quella terra: perlochè il maliscalco
del re Carlo, lasciati stare i Sanesi,
imprese l'assedio di Poggibonzi.
Arrivò a Firenze lo stesso re Carlo nel
mese d'agosto, ricevuto con sommo onore
da quel popolo, e quivi fece di molti
cavalieri. Passò dipoi in persona colla
sua cavalleria sotto a Poggibonzi, per dar
calore a quell'assedio, ed impedire il soccorso
che minacciavano di dargli i Sanesi
e i Pisani. Nel dicembre, per difetto
di vettovaglia, si arrendè quella terra con
buoni patti. Di là passò il re Carlo sul
Pisano, prese molte castella, ed ebbe
Porto Pisano, dove fece diroccare quelle
torri. L'unica speranza del partito ghibellino
d'Italia era riposta in <i>Corradino</i>
figliuolo del fu re <i>Corrado</i>. A lui perciò
quei di Toscana e di Lombardia, e i malcontenti
ancora del regno di Puglia inviarono
messi e lettere segrete, sollecitandolo
con ingorde promesse a calare
oramai in Italia, per ricuperar la Sicilia
e Puglia, come signoria a lui legittimamente
spettante <span class="fnote">[Sabas Malaspina, lib. 3, cap. 17.]</span>. Fra gli altri andarono
in Germania per muoverlo ed incoraggirlo
Galvano e Federigo marchesi
Lancia, e Corrado e Marino fratelli Capece
da Napoli, ingrati al re Carlo, che
avea loro donata la vita e libertà. Non
durarono gran fatica questi mantici ad
accendere il fuoco. Corradino era giovane
di quindici in sedici anni, ben provveduto
di spiriti guerrieri, e voglioso di
gloria e d'imperio; e però, non ostante
l'opposizione della madre, determinò di
venire al conquisto della Sicilia. A questo
fine con quattro mila cavalli ed alcune
<span class="pagenum" id="Page_67">[67]</span>
migliaia di fanti discese in Italia <span class="fnote">[Monachus Patavinus, in Chron., tom. 8 Rer. Ital.]</span>,
e si fermò in Verona, per dar tempo ai
maneggi che in suo favore si andavano
facendo dai suoi aderenti. Ma venutogli
meno il danaro, a poco a poco vendute
l'armi e i cavalli, la maggior parte di
quelle sue truppe se ne tornò in Germania.
Aveva egli assunto il titolo di re di
Sicilia, e creato suo capitan generale vicario
di quel regno Corrado Capece, che,
venuto a Pisa, si diede a muovere cielo e
terra contra del re Carlo. Per questo fu
esso Corradino citato dal papa, e poi
scomunicato con tutti i suoi fautori, siccome
usurpatore di un titolo che solamente
si dovea conferire dai sommi pontefici,
sovrani della Sicilia e Puglia. Ora
avvenne, che trovandosi in Tunisi ai servigi
di quel re, <i>Arrigo</i> e <i>Federigo</i> fratelli
di <i>Alfonso re</i> di Castiglia, perchè scacciati
dal regno paterno, Corrado Capece
con una galea de' Pisani, per guadagnarli
in aiuto del re Corradino, si portò colà.
E gli riuscì il colpo, perchè già nata diffidenza
di loro nel re di Tunisi, non si
vedeano più sicuri fra i Saraceni. Pertanto
Federigo con una mano di soldati
spagnuoli e saraceni fece vela alla volta
della Sicilia, e, dopo aver preso quivi alquante
terre, alzò le bandiere di Corradino,
spargendo e magnificando per tutta
l'isola la venuta di questo principe: il
che suscitò negli affezionati alla casa di
Suevia il desiderio di scuotere il troppo
pesante giogo franzese. Corrado d'Antiochia,
figliuolo di Federigo, cioè di un
bastardo di Federigo II Augusto, prese
allora il titolo di vicerè della Sicilia, e
non andò molto che la maggior parte
dell'isola acclamò il nome di Corradino;
e benchè i Francesi facessero varii
sforzi per dissipar questo nuvolo, tuttavia
ne restò sconvolta la Sicilia, e più di
una volta rimasero essi sconfitti. Di questi
movimenti parla Bartolomeo da Neocastro <span class="fnote">[Barthol. de Neocastro, tom. 13 Rer. Ital.]</span>,
e il testo da me dato alla luce
<span class="pagenum" id="Page_68">[68]</span>
li mette sotto l'indizione Xi, cioè sotto
L'anno seguente; ma in buona parte appartengono
al presente. Venne <i>Arrigo di
Castiglia</i> fratello del suddetto Federigo,
anch'egli da Tunisi, e sbarcò verso Roma
con trecento cavalieri spagnuoli. Andò
alla corte pontificia, e cominciò a far
broglio per essere investito del regno
della Sardegna, e per altri onori: al che
non gli mancava astuzia ed eloquenza. Intanto,
nata sedizione nel popolo di Roma,
fu data balìa ad Angelo Capoccia di nominare
un nuovo senatore <span class="fnote">[Sabas Malaspina, lib. 3, cap. 19.]</span>; ed egli
proclamò il suddetto Arrigo, credendolo,
per sua nobiltà e perizia nell'armi, atto
al buon governo e freno di quella sempre
inquieta città; e quantunque vi si
opponessero molti cardinali e baroni,
che già aveano subodorato di che piè
egli zoppicasse, pure fu alzato al grado
di senatore di Roma. Ch'egli ad istanza
del re Carlo suo cugino, come vogliono
alcuni, fosse promosso a questa dignità,
nol veggio assistito da autentiche pruove.
Delle sue iniquità parleremo all'anno
seguente.
</p>

<p>
Rincresceva forte a <i>Napo Torriano</i>,
signor di Milano, e a quel popolo l'interdetto
posto a quella città (già erano
quattro anni) per non voler essi ammettere
<i>Ottone Visconte</i> arcivescovo, e per
avere inoltre usurpati i beni tutti di quell'arcivescovato <span class="fnote">[Stephanardus, Poem., tom. 9 Rer. Italic.
Gualvan. Flamma, Manipul. Flor., cap. 303.]</span>.
Spedirono essi al
papa i loro ambasciatori per liberarsi da
quel gastigo. Perchè non furono ammessi
dalla corte pontificia, ricorsero
al re Carlo, il quale, desideroso di tirar
nel suo partito i Milanesi, spedì con loro
a Viterbo, dove soggiornava papa Clemente,
i suoi ambasciatori con lettere di
buon inchiostro in loro favore. Fu data
loro udienza; esposero tutte le ragioni
del popolo di Milano, rigettando in Ottone
e nei nobili fuorusciti la colpa di
tutti i passati disordini. Ma alzatosi l'arcivescovo
Ottone, con tale energia perorò
<span class="pagenum" id="Page_69">[69]</span>
la sua causa, e seppe così vivamente dipignere
la tirannia de' Torriani e della
plebe, e degli atroci aggravii da lor fatti
alla nobiltà milanese, che mosse tutti a
compassione. Laonde non altro poterono
ricavarne gli ambasciatori milanesi, se
non che, se loro premeva la restituzion
de' divini uffizii, accettassero e lasciassero
entrare in città il loro pastore. Dissero
essi di ubbidire, e si prese la risoluzion
di spedire apposta un legato apostolico
a Milano, per veder L'esecuzione
di queste promesse. Se crediamo al Corio <span class="fnote">[Corio, Istor. di Milano.]</span>,
nel maggio di quest'anno il podestà
di Milano coll'esercito milanese e
bergamasco, e i lor carrocci, passato il
Ticino, ostilmente procederono contra
de' Pavesi; e messo l'assedio alla terra
di Vigevano, talmente la flagellarono
colle pietre dei mangani, che l'obbligarono
alla resa. Nè i Pavesi, benchè lontani
solamente quattro miglia colla loro
armata, ardirono di tentarne il soccorso.
Galvano Fiamma riferisce questo fatto
all'anno seguente. Secondo le Croniche
di Reggio <span class="fnote">[Memor. Potest. Regiens., tom. 8 Rer. Ital.]</span> e di Modena <span class="fnote">[Annales Veteres Mutinens., tom. 11 Rer.
Italic.]</span>, solamente
in quest'anno il <i>marchese Oberto</i> Pelavicino
perdè il dominio di Cremona, e
ritirossi alle sue castella, meravigliandosi
d'essere stato sì poco accorto che un
prete (cioè il legato) fosse giunto colle
sue belle parole a beffarlo e a torgli
quella città. Il Continuatore di Caffaro <span class="fnote">[Caffari, Annal. Genuens., lib. 8, tom. 6 Rer.
Italic.]</span>
racconta un tal fatto all'anno presente.
Di lì a qualche tempo avvenne una pari
disgrazia a Buoso da Doara. Di lui s'era
servito il legato per dar la fuga al Pelavicino;
e quando costui si lusingava di
rimaner signore di Cremona, la destrezza
del legato gliela suonò, e fecero balzar
anch'esso fuori della città <span class="fnote">[Chron. Parmense, tom. 9 Rer. Ital.]</span>. Pieno di
rabbia Buoso, unita quanta gente potè,
venne verso Cremona per rientrarvi
<span class="pagenum" id="Page_70">[70]</span>
colla forza, non mancandogli fra' cittadini
una gran copia di aderenti. Trovavansi
allora i Parmigiani insieme coi
Modenesi e con alquanti Reggiani all'assedio
di borgo San Donnino. Avvertiti
del pericolo in cui era Cremona e il legato
pontificio, frettolosamente marciarono
in loro aiuto. Con questo rinforzo
i Cremonesi scacciarono tutti i partigiani
di Buoso, demolirono le lor case, e quindi
coll'esercito suo e de' Milanesi, Bresciani
ed altri Guelfi, si portarono ad assediar
la Rocchetta, luogo fortissimo sull'Oglio,
dove s'era rifugiato il suddetto
Buoso. Ma per paura di Corradino giunto
a Verona, se ne ritirarono fra qualche
tempo. Continuarono i Parmigiani in
quest'anno la guerra contro al marchese
Pelavino, e gli tolsero alcune castella, che
furono appresso distrutte. Giunto a Piacenza <span class="fnote">[Chron Placent., tom. 16 Rer. Ital.]</span>,
il legato pontificio non solamente
disturbò la lega intavolata da quel
popolo co' Pavesi, ma eziandio fece uscire
da quella città il conte Ubertino Landi,
seguace della parte ghibellina, e diroccar
le case di molti suoi aderenti. Oltre a ciò,
indusse i Piacentini a ricevere un podestà
a nome di Carlo re di Sicilia. Comperarono
in quest'anno i Modenesi <span class="fnote">[Annales Veteres Mutinens.]</span>
per tre mila lire il castello della Mirandola
colla Motta de' Papazzoni, e smantellarono
tutte le fortificazioni di quei
luoghi. Mancò di vita in quest'anno la
<i>regina Beatrice</i>, moglie del re Carlo <span class="fnote">[Matteo Spinelli, Diario, tom. 9 Rer. Ital.
Monach. Patavinus, in Chron.]</span>,
poco avendo goduto della nuova sua
grandezza. Saba Malaspina differisce la
di lei morte all'anno seguente. Fu levato
nell'anno presente l'interdetto della città
di Genova <span class="fnote">[Caffari, Annal. Genuens., lib. 8.]</span>, e colà si portarono gli
ambasciatori dei re di Francia e di Sicilia
col legato del papa, per maneggiar
o pace o tregua fra quel popolo e i Veneziani,
affinchè amendue potessero accudire
alla ricupera di Terra santa, dove
<span class="pagenum" id="Page_71">[71]</span>
il santo <i>re Lodovico IX</i> disegnava di ritornare.
Niuna conchiusione si dovette
prendere al vedere che essi Genovesi armarono
venticinque galee, e le spedirono
contra de' nemici. Queste nel corso presero
due galee veneziane, ed, arrivate ad
Accon, s'impadronirono della torre delle
Mosche, ed assediarono quel porto. Essendo
poi l'ammiraglio Luchetto Grimaldi
passato con dieci galee a Tiro per trattar
lega con Filippo da Monforte signore di
quella città, arrivarono ventisei galee dei
Veneziani ad Accon, e ne presero cinque
de' Genovesi, essendosi salvate le altre
colla fuga. I Tortonesi in quest'anno
scacciarono anch'essi la parte ghibellina,
e seguitarono quella della Chiesa,
con prendere per loro signore <i>Guglielmo
marchese</i> di Monferrato, al quale si era
anche data nell'anno precedente la città
d'Ivrea.
</p>

<hr />
</div>

<div class="chapter">
<h2 class="hidden" id="MCCLXVIII">MCCLXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxviii</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Clemente IV</span> papa 4.</td>
  </tr>
  <tr>
    <td>Imperio vacante.</td>
  </tr>
</table>

<p>
Sul principio di quest'anno si mosse
<i>Corradino</i> da Verona con più di tre mila
cavalli <span class="fnote">[Monach. Patavinus, in Chron., tom. 8 Rer. Ital.]</span>, e, passato l'Adda, pel distretto
di Cremona e di Lodi se ne andò a Pavia,
città che sola con Verona teneva il
suo partito in Lombardia. Dopo essersi
fermato in essa città più di due mesi,
per le terre di <i>Manfredi marchese</i> del
Carretto passò al porto di Vada <span class="fnote">[Caffari, Annal. Genuens., lib. 8, tom. 6 Rer. Ital.]</span>, e,
trovate quivi dieci galee pisane, imbarcatosi,
felicemente arrivò a Pisa nel dì 7
d'aprile, accolto come imperadore da
quel popolo <span class="fnote">[Annales Pisani, tom. 6 Rer. Ital.]</span>. <i>Federigo</i> giovane duca
d'Austria, ma solamente di nome, perchè
in possesso dell'Austria e della Stiria
era allora <i>Ottocaro re</i> di Boemia, condusse,
per la Lunigiana, la di lui cavalleria
fino a Pisa. Saba Malaspina <span class="fnote">[Sabas Malaspina, lib. 4, cap. 7.]</span> con
<span class="pagenum" id="Page_72">[72]</span>
errore dà il nome d'Arrigo a questo
duca. Fu cosa considerabile che di tante
città guelfe di Lombardia niuna si opponesse
al passaggio di questa nemica armata.
Tutti serrarono gli occhi; e i Torriani
specialmente, benchè guelfi, in occulto
erano per Corradino, siccome poco
contenti del papa. Vollero i popoli stare
a vedere che successo fosse per avere
questo movimento d'armi, da cui dipendea
la decisione del regno di Sicilia e
Puglia, per prendere poi le loro misure,
secondo l'esito dell'impresa. Ad istanza
de' Pisani, Corradino fece oste sopra il
territorio di Lucca, città fedele al re
Carlo, e vi diede un gran guasto <span class="fnote">[Ricordano Malaspina, cap. 191.]</span>. Ribellossi
in tal congiuntura Poggibonzi al
re Carlo e a' Fiorentini. Passò dipoi Corradino
a Siena. Mentre egli quivi dimorava,
Guglielmo di Berselve maliscalco
del re Carlo volle colla sua gente d'armi
mettersi in cammino alla volta d'Arezzo,
per vegliare agli andamenti di Corradino.
Ma, giunto senza ordine al ponte a Valle
sull'Arno, fu colto in un'imboscata dalle
squadre d'esso Corradino, disfatta la sua
gente, e la maggior parte con esso lui
presa e condotta nelle prigioni di Siena.
Gran rumore fece per tutta Toscana ed
altrove questo fatto, e ne montarono in
superbia i Ghibellini, pronosticando da
ciò maggiori fortune nell'andare innanzi.
Molto prima che Corradino arrivasse in
Toscana, era ritornato in Puglia il <i>re
Carlo</i>, non tanto per accignersi alla difesa
del regno, quanto ancora per contenere
o rimettere in dovere i popoli
che, per la fama della venuta di Corradino,
o già si erano sottratti alla di lui
ubbidienza, o vacillavano nella fedeltà.
L'incostanza e la volubil fede di quella
gente è una febbre vecchia che si risveglia
sempre ad ogni occasione di novità.
Soprattutto davano da pensare al re Carlo
i Saraceni di Nocera, corpo potente di
gente, chiaramente scorgendo che questi
sarebbero i giannizzeri di Corradino. Ossia
che essi, siccome popolo di credenza
<span class="pagenum" id="Page_73">[73]</span>
contraria alla religion cristiana, temendo
troppo del re Carlo, creatura del romano
pontefice, avessero di buon'ora alzate le
insegne di Corradino, cominciando la ribellione
con delle ostilità ne' circonvicini
luoghi; oppure che sembrassero disposti
a ribellarsi: certo è che fu pubblicata
contra di essi Saraceni la crociata, e si
portò il re Carlo all'assedio di essa Nocera,
ma con trovarvi della resistenza da
non venirne a capo se non dopo lunghissimo
tempo; e di questo egli scarseggiava.
Continuò poscia Corradino il suo
viaggio alla volta di Roma, senza far caso
alcuno nè dei messi a lui inviati dal papa
per fermare i suoi passi, nè delle scomuniche
terribili fulminate contra di lui in
Viterbo nel giovedì santo dal pontefice
<i>Clemente IV</i> <span class="fnote">[Raynald., in Annal. Eccles.]</span>. In Roma fu accolto con
incredibile onore da <i>Arrigo di Castiglia</i>
senatore e dal popolo romano, che in
tempi sì torbidi nella volubilità ad alcun
altro non la cedeva. I motivi o pretesti
che adduceva Arrigo d'essersi ritirato
dall'amicizia del re Carlo suo cugino, e
di avere abbracciato il partito di Corradino,
erano per aver egli prestata gran
somma di danaro a Carlo, allorchè questi
imprese la spedizion della Sicilia, senza
averne giammai potuto ricavare il rimborso
con tutte le istanze sue. Aggiugneva
che il re Carlo l'aveva contrariato
nella corte pontificia, ed impedita l'investitura
per lui del regno della Sardegna.
Noi possiam anche credere che per parte
di Corradino gli fossero state fatte di
larghe promesse di ricompense e di Stati.
</p>

<p>
Ora questa malvagio principe Arrigo
col tanto avere abitato e conversato in
Tunisi co' Saraceni <span class="fnote">[Sabas Malaspina, lib. 3, cap. 18.]</span>, s'era imbevuto
di molte loro scellerate massime, nè avea
portato con seco a Roma altro che il
nome di cristiano. Creato senatore,
quanti Guelfi quivi si trovavano trasse
dalla sua. Prese con frode e mandò
in varie fortezze Napoleone e Matteo
Orsini, Giovanni Savello, Pietro ed Angelo
<span class="pagenum" id="Page_74">[74]</span>
Malabranca, nobili che più degli
altri poteano far fronte a' suoi disegni.
Quindi cominciò a raunar soldati, e per
avere di che sostenerli, si diede a saccheggiar
le sagrestie delle chiese di Roma,
con asportarne i vasi e gli arredi sacri, e
i depositi di danaro, che i Romani di
allora, secondo anche l'uso degli antichi,
soleano fare ne' luoghi sacri. Dopo questo
infame preparamento, arrivato Corradino
a Roma, attese con Arrigo ad ingrossar
l'esercito suo. Vi concorrevano Ghibellini
da tutte le parti, e vi si aggregarono
moltissimi Romani sì nobili che popolari,
tutti lusingandosi di tornare colle bisaccie
piene d'oro da quella impresa. Spedirono
anche i Pisani in aiuto di Corradino
ventiquattro galee ben armate <span class="fnote">[Sabas Malaspina, lib. 4, cap. 40.]</span> sotto
il comando di Federigo marchese Lancia.
Ed essendo questa flotta arrivata a Melazzo
in Sicilia per secondare la quasi
universal ribellione di quell'isola, ventidue
galee provenzali inviate dal re
Carlo, unitesi con altre nove messinesi,
andarono ad assalirla <span class="fnote">[Bartholomaeus de Neocastro, cap. 8, tom. 13
Rer. Ital.]</span>. Tal vigore fu
quello de' Pisani in incontrarle, che i
Provenzali si diedero alla fuga, lasciando
i legni messinesi alla discrezion de' nemici,
i quali dipoi tentarono anche di
prendere la stessa città di Messina, ma
con andare a voto i loro sforzi. Ascese
a sì gran copia e potenza l'esercito adunato
da Corradino, che non v'era chi
non gli predicesse il trionfo, a riserva
del buon <i>papa Clemente</i>, il quale dicono
che predisse la rovina di Corradino, e
mirò compassionando l'incauto giovane,
incamminato qual vittima alla scure. Con
esso Corradino adunque marciavano,
già turgidi per la creduta infallibil vittoria,
<i>Federigo duca</i> d'Austria, <i>Arrigo di
Castiglia</i> senatore di Roma co' suoi
Spagnuoli, i conti Galvano e Gherardo da
Pisa, e i capi de' ghibellini romani, cioè
gli Annibaldeschi, i Sordi, ed altri nobili
e fuoriusciti di Puglia. Circa dieci mila
<span class="pagenum" id="Page_75">[75]</span>
cavalli si contavano in quest'armata,
oltre alla folla della fanteria. Per opporsi
a un sì minaccioso torrente, il re Carlo,
dopo avere abbandonato l'assedio di
Nocera, venne con tutte le sue forze alla
Aquila <span class="fnote">[Ricordano Malaspina, cap. 192. Giovanni
Villani, lib. 7, cap. 26.]</span>; e, confortato dai suoi, si
inoltrò sino al piano di San Valentino,
ossia di Tagliacozzo, poche miglia lungi
dal lago Fucino, ossia di Celano. Era di
lunga mano inferiore di gente al nimico;
ma sua fortuna volle che poco dianzi
fosse capitato alla sua corte Alardo di
Valberì, ossia di Valleri, cavaliere franzese,
che per venti anni avea militato in
Terra santa contra degl'infedeli, personaggio
di rara prudenza e sperienza nei
fatti di guerra. Questi il consigliò di far
due schiere della sua armata <span class="fnote">[Richobaldus, in Pomar., tom. 9 Rer. Ital.]</span>, e di
tenersi egli in riserva con cinquecento dei
più scelti cavalieri dietro un monticello,
aspettando l'esito della battaglia. Si
azzuffarono gli eserciti nel dì 23 d'agosto.
Aspro e sanguinoso fu il combattimento;
ma infine, perchè i più sogliono
prevalere al meno, cominciarono i Franzesi
e Provenzali a rinculare e a rompersi.
Stava il re Carlo sopra un poggio
mirando la strage de' suoi, e moriva di
impazienza d'uscire addosso ai nemici;
ma fu dal vecchio Alardo ritenuto sempre,
finchè si vide rotto affatto il suo
campo, e le genti di Corradino tutte disperse,
parte in inseguire i fuggitivi e far
dei prigioni, e parte perduti dietro allo
spoglio degli uccisi. Allora <i>Alardo</i>, rivolto
al re Carlo gli disse: <i>Ora è il tempo, o sire.
La vittoria è nostra</i>. E, dato di sprone ai
freschi cavalli, piombò addosso al troppo
disordinato esercito nemico, che, senza
aver tempo e maniera di raccogliersi,
parte lasciò quivi la vita, parte restò prigioniere,
e gli altri cercarono di salvarsi
colla fuga. Corradino e molti de' baroni
suoi, che, stanchi dalla fatica e oppressi
dal gran caldo, s'erano tratti gli elmi,
siccome persuasi dell'ottenuta vittoria,
<span class="pagenum" id="Page_76">[76]</span>
veggendo la strana mutazion di scena,
si diedero a fuggire.
</p>

<p>
Erano con Corradino il giovinetto
duca d'Austria, e i conti Galvano e Gherardo
da Pisa. Presero essi travestiti la
via della Maremma, con pensiero di tornarsene
a Roma, ovvero a Pisa. Arrivati
ad Astura, noleggiarono una barchetta;
ma perchè furono riconosciuti per persone
d'alto affare, Giovanni (da altri è
chiamato Jacopo) de' Frangipani, signore
di quel castello, colla speranza di ricavarne
un gran guiderdone dal re Carlo, li
prese e mandogli al re, che a questa
nuova vide con immenso gaudio coronata
la memorabil sua vittoria, giacchè Arrigo
di Castiglia con altri nobili era anch'egli
rimasto prigioniere. Custodito fu
nelle carceri di Napoli Corradino sino al
principio d'ottobre, nel qual tempo, tenuto
un gran parlamento, dove intervennero
i giurisconsulti, i baroni e sindaci della
città, fu proposta la causa di questo infelice
principe. Ricobaldo, storico ferrarese,
dice d'aver inteso da Gioachino di Reggio,
il quale si trovò presente a quel giudizio,
che i principali baroni franzesi e
i giurisconsulti, e fra gli altri Guido da
Sazara lettor celebre di leggi in Modena
e in Reggio, dimorante allora in Napoli,
sostennero, che giustamente non si potea
condannare a morte Corradino, perchè
a lui non mancavano ragioni ben fondate
per cercare di ricuperar il regno di Sicilia
e Puglia, conquistato con tanti sudori
da' suoi maggiori sopra i Saraceni
e Greci, senza aver egli commesso delitto
alcuno, per cui ne dovesse essere
privato. Si allegava che l'esercito di Corradino
avea saccheggiate chiese e monisteri;
ma si rispondeva, non costare che
ciò fosse seguito per ordine d'esso Corradino;
e forse non averne fatto altrettanto
e peggio anche le milizie del medesimo
re Carlo? Un solo dottore di leggi
fu di parere contrario, ed è credibile che
altri ancora dei baroni beneficati dal re
Carlo, per timore della casa di Suevia,
consigliassero la morte di Corradino. In
<span class="pagenum" id="Page_77">[77]</span>
somma al barbarico sentimento di questi
tali si attenne esso re Carlo, figurandosi
egli, finchè vivesse Corradino, di
non potersi tenere per sicuro possessore
del regno. Però nel dì 29 di ottobre del
presente anno (e non già nell'anno seguente,
come taluno ha scritto), eretto un
palco sulla piazza, oppure sul lido di Napoli,
fu condotto colà il giovinetto Corradino,
che dianzi avvertito dell'ultimo
suo destino, avea fatto testamento e la
sua confessione. L'innumerabil popolo
accorso a sì funesto spettacolo non potea
contenere i gemiti e le lagrime <span class="fnote">[Bartholomaeus de Neocastro, cap. 9.]</span>. Fu
letta la feral sentenza da Roberto da Bari
giudice, al quale, se crediamo a Giovanni
Villani <span class="fnote">[Giovanni Villani, lib. 7, cap. 29.]</span>, finita che fu la lettura, <i>Roberto</i>
figliuolo del conte di Fiandra, genero del
re Carlo, diede d'uno stocco nel petto,
dicendo che a lui non era lecito di sentenziare
a morte sì grande e gentil signore:
del qual colpo colui cadde morto,
presente il re, e non ne fu fatta parola.
Lasciò <i>Corradino</i> la testa sul palco, e dopo
lui furono decollati <i>Federigo duca</i> d'Austria,
il <i>conte Gherardo</i> da Donoratico di
Pisa sugli occhi del <i>conte Galvano</i> suo
padre, al quale medesimamente fu dipoi
spiccato il capo dal busto. Altri scrivono
che Galvano Lancia fu allora decapitato.
Vennero i loro cadaveri vilmente seppelliti,
ma fuori di sacrato, come scomunicati.
D'altri nobili ancora, decollati in
quell'infausto giorno, fanno menzione
varii scrittori. Così nell'infelice Corradino
ebbe fine la nobilissima casa di
Suevia, e in Federigo la linea dei vecchi
duchi d'Austria, con passar dipoi dopo
qualche tempo quel ducato nella famiglia
degli arciduchi d'Austria, che gloriosamente
ha regnato e regna fino a' dì nostri.
Un'infamia universale si acquistò il
re Carlo presso tutti gli allora viventi,
ed anche presso i posteri, e fin presso i
suoi stessi Franzesi, per questa crudeltà;
e fu osservato che da lì innanzi gli affari
suoi, benchè paressero allora giunti al
<span class="pagenum" id="Page_78">[78]</span>
più bell'ascendente, cominciarono a declinare,
con piovere sopra di lui gravissime
disgrazie. Enea Silvio <span class="fnote">[Æneas Silvius, in Hist. Austr. apud Boecl.]</span>, che fu poi
papa Pio II, e varii storici napoletani e
siciliani scrivono che Corradino sul palco
quasi in segno d'investitura gittò un
guanto al popolo, con cui egli intese di
chiamare all'eredità di quel regno <i>don
Pietro</i> d'Aragona, marito di <i>Costanza</i>,
figliuola del fu <i>re Manfredi</i>, con altre particolarità
ch'io tralascio. Ma probabilmente
queste furono invenzioni de' tempi
susseguenti, per dar più colore a quanto
operarono gli Aragonesi. Portata in Sicilia
la nuova della disfatta e prigionia di
Corradino, cominciarono que' popoli a
ritornare dalla ribellione all'ubbidienza
del re Carlo. Ed avendo egli poscia spedita
colà la sua armata navale sotto il
comando del conte Guido di Monforte,
ossia di Guglielmo Stendardo, ridusse
tutto il resto dell'isola alla sua divozione
col macello di gran gente, senza distinguere
gl'innocenti dai rei <span class="fnote">[Sabas Malaspina, lib. 4, cap. 18.]</span>, con far
prigione Corrado di Antiochia capo dei
sollevati. Costui restò privo degli occhi;
e infine impiccato insieme con Nicolò
Maleta. <i>Federigo di Castiglia</i> e Corrado
Capece sulle navi pisane si salvarono a
Tunisi dallo sdegno del re Carlo, il quale
non la finì di sfogar l'animo suo vendicativo
sopra i popoli della Sicilia e Puglia,
con devastar città e terre, fare strage dei
prigioni, ed imporre esorbitanti aggravii
a' sudditi di quelle contrade, con lasciare
a' suoi Franzesi una sì sfrenata licenza,
che pareva a que' popoli d'essere caduti
in una deplorabile schiavitù, peggiore che
quella de' Barbari.
</p>

<p>
Abbiamo dagli Annali Ecclesiastici <span class="fnote">[Raynaldus, in Annal. Eccl.]</span>,
che papa <i>Clemente IV</i>, siccome pontefice di
santi e placidi costumi, scrisse al re Carlo,
pregandolo per suo bene ancora di mitigare
il furor suo, e de' suoi contra de' miseri
Siciliani e Pugliesi, e di abbracciar la
clemenza: tanto è lontano ch'egli consigliasse
<span class="pagenum" id="Page_79">[79]</span>
la morte di Corradino, come
sparsero voce i malevoli. Oltre a ciò,
scrisse al santo <i>re Lodovico</i>, acciocchè
anch'egli adoperasse gli uffizii col fratello.
Ma Carlo fece le orecchie di mercatante,
e seguitò il corso della vendetta.
Se n'ebbe col tempo a pentire. Iddio intanto
levò l'ottimo pontefice dagli affanni
del nostro mondo, con chiamarlo alla
quiete e felicità dell'altro. Accadde la di
lui morte in Viterbo <span class="fnote">[Bernardus Guid., in Vita Clementis IV.]</span> nella vigilia di
sant'Andrea, ossia nel dì 29 di novembre,
vegnendo il dì 30, e in essa città gli
fu data sepoltura. Gran tempo restò dipoi
vacante la cattedra di san Pietro.
Dopo la prigionia di Arrigo di Castiglia,
a cui, per cagion della parentela col re
Carlo, fu salvata la vita, e dopo alcuni
anni renduta anche la libertà, aveva il
papa suddetto reintegrato esso re Carlo
nel grado di senatore di Roma; e perciò
venuto a Roma, ne ripigliò il possesso, e
tornò ad esercitar quella carica per mezzo
d'un suo vicario <span class="fnote">[Monachus Patavinus, in Chron., tom. 8 Rer.
Ital.]</span>, con aggiugnere
a' suoi titoli ancor questo. In mezzo a
tante sue politiche e militari occupazioni
non dimenticò il re suddetto di pensare
ad un'altra moglie, e questa fu <i>Margherita
di Borgogna</i>. Negli Annali di Milano <span class="fnote">[Annales Mediol., tom. 16 Rer. Ital.]</span>
è scritto ch'essa arrivò in quella
città nel dì 10 d'ottobre, e vi fu ricevuta
con baldacchino posto sopra dodici
aste, portate dai nobili, e con altri onori,
giuochi e concorso d'innumerabil popolo.
Nel dì 16 d'esso mese giunse a Parma <span class="fnote">[Memorial. Potest. Regiens., tom. 8 Rer. Ital.]</span>;
nel dì 19 a Reggio, e di là a Bologna.
In tutte queste città trattata fu
colla magnificenza convenevole ad una
gran regina. Portossi in quest'anno nel
mese di novembre a Milano <span class="fnote">[Gualvan. Flamma, Manipul. Flor., cap. 304.]</span> un legato
apostolico per riconciliar quel popolo
colla Chiesa romana e col loro arcivescovo
<i>Ottone Visconte</i>. Se voleano essere
<span class="pagenum" id="Page_80">[80]</span>
liberati dall'interdetto, dimandò egli, che
tutti giurassero fedeltà alla santa Sede,
cioè di eseguire i di lei comandamenti;
che riconoscessero Ottone per legittimo
loro pastore; gli restituissero i beni, e
gli permettessero l'ingresso e la permanenza
nella città; e che non mettessero
contribuzioni al clero. Tutto promisero
i Torriani dominanti e il popolo. Diedero
anche idonea sicurtà: con che tolto fu
l'interdetto, assoluti gli scomunicati, e
posti gli uffiziali dell'arcivescovo in possesso
de' beni usurpati. Se ne tornò il legato
a Roma per far venir Ottone alla
sua residenza, nel qual tempo mancò di
vita il papa. Per tal nuova giubilarono
forte i Torriani, nè più si curarono di
adempiere le promesse fatte. Teneva tuttavia
il <i>marchese Oberto</i> Pelavicino gran
ghibellino le terre di Scipione, Pellegrino,
Gislagio, Landasio, Busseto, Pissina ed
altri luoghi <span class="fnote">[Chron. Placent., tom. 16 Rer. Ital.]</span>; ma era la sua principal
dimora in Borgo San Donnino, da dove,
assistito dai fuorusciti parmigiani, facea
guerra alla città di Parma. Del pari il
conte Ubertino Lando, altro ghibellino,
possedendo la Rocca di Bardi, Compiano,
Monte Arsiccio ed altre terre, unito cogli
usciti di Piacenza infestava non poco
quella città. Raunarono i Parmigiani coll'aiuto
di tutte le loro amistà un esercito
di circa trentamila persone, e formarono
l'assedio di Borgo San Donnino.
Nel dì 21 di ottobre seguì accordo e pace
fra gli uomini di quella terra e i Parmigiani <span class="fnote">[Chron. Parmense, tom. 9 Rerum Ital.]</span>.
Se n'andò con Dio il marchese
Pelavicino, e i fuorusciti di Parma con
giubilo universale rientrarono di concordia
nella loro città. Ma i Parmigiani nel
dì 13 di novembre contro i patti poco
prima stabiliti, essendo iti al suddetto
Borgo di San Donnino, smantellarono affatto
quella terra, con distribuirne gli
abitanti in varie circonvicine castella.
Formarono anche un decreto di non poterla
mai più rifare, affinchè non fosse
più in istato di molestar con guerre la
<span class="pagenum" id="Page_81">[81]</span>
città di Parma, siccome tante volte in addietro
era avvenuto. Similmente i Piacentini
ebbero gran guerra col conte Ubertino
Landò; e avendo prese le castella
di Seno e di Scipione, distrussero l'ultimo
contro i patti. Compiè il corso di sua
vita in quest'anno <i>Rinieri Zeno</i> doge di
Venezia <span class="fnote">[Dandul., in Chron., tom. 12 Rer. Ital.]</span>, e in luogo suo fu eletto <i>Lorenzo
Tiepolo</i> nel dì 25 di luglio. Restò
in tal occasione stabilita la forma con cui
oggidì si fa l'elezione del nuovo doge. Furono
delle commozioni in Brescia <span class="fnote">[Malvecius, Chron. Brixian., tom. 14 Rer. Italic.]</span> fra
i cittadini delle due fazioni. Perchè i Ghibellini
gran festa aveano fatto per la venuta
di Corradino, i Guelfi nel dì 14 di
novembre, dato di piglio all'armi, vollero
cacciar di città gli avversarii. Frappostosi
Francesco Torriano governatore,
quetò il tumulto, col mandare a' confini
in Milano alcuni Guelfi nobili e popolari.
Ma nel dì 14 di dicembre di nuovo furono
in armi i Guelfi, e fecero uscir di
città non solamente parecchi de' Ghibellini,
ma anche lo stesso Francesco dalla
Torre e <i>Raimondo vescovo</i> di Como suo
fratello. Rifugiaronsi gli usciti in varie
castella; e i Veronesi, prevalendosi di
questa divisione, s'impadronirono di Desenzano,
Rivoltella e Patengolo.
</p>

<hr />
</div>

<div class="chapter">
<h2 class="hidden" id="MCCLXIX">MCCLXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxix</span>. Indizione <span class="smcap lowercase">XII</span>.</td>
  </tr>
  <tr>
    <td>Santa Sede vacante.</td>
  </tr>
  <tr>
    <td>Imperio vacante.</td>
  </tr>
</table>

<p>
Altro non rimaneva in Puglia che
la città di Lucera ossia Nocera, nido
degli infedeli, cioè de' Saraceni, la quale
al <i>re Carlo</i> ricusasse ubbidienza. Ne
imprese egli l'assedio <span class="fnote">[Sabas Malaspina, lib. 4, cap. 20,]</span>, e tanto vi
stette sotto, che quel popolo, dopo essersi
ridotto a pascersi d'erba, e dopo aver
perduta gran gente, si diede a discrezione
nelle mani d'esso re. Divise egli i sopravvissuti
per varie provincie, affinchè
non potessero più alzare la testa e raunarsi;
<span class="pagenum" id="Page_82">[82]</span>
e molti d'essi abbracciarono,
almeno in apparenza, la fede di Gesù
Cristo <span class="fnote">[Monachus Patavinus, in Chron., tom. 8 Rer.
Italic.]</span>. Furono diroccate le muraglie
di quella città, e quanti cristiani disertori
ivi si trovarono furono senza misericordia
tutti messi a filo di spada. Giunta
a Napoli la nuova <i>regina Margherita</i> di
Borgogna, moglie del re Carlo, si solennizzò
il suo arrivo con incredibil magnificenza
ed allegrezza. Ne lasciò una descrizione
Saba Malaspina. Festa si fece
ancora in Toscana per li prosperi avvenimenti
de' Guelfi <span class="fnote">[Ricordan. Malaspina, cap. 194.]</span>. Erano venuti nel
mese di giugno al castello di Colle in
Valdelsa i Sanesi colle masnade de' Tedeschi,
Spagnuoli, Pisani, e coi rinforzi
degli usciti di Firenze e d'altri Ghibellini,
sotto il comando di Provenzano Selvani
governatore di Siena, e del conte
Guido Novello. A questo avviso si mosse
Giambertoldo, vicario del re Carlo in
Firenze, co' suoi Franzesi, co' Fiorentini
e con altri aiuti delle terre guelfe di
Toscana; e, dato loro battaglia, li ruppe
e sconfisse, con grandissima perdita dei
Sanesi. A messer Provenzano, che restò
preso, fu mozzo il capo e portato sopra
una lancia per tutto il campo. Andarono
poscia i Fiorentini in soccorso de' Lucchesi
contro ai Pisani; fu preso da loro
per forza il castello d'Asciano; giunsero
sino alle porte di Pisa, e quivi i Lucchesi
per vergogna de' Pisani fecero battere
moneta. Ma nello stesso anno l'acque
del fiume d'Arno per disordinato diluvio,
e perchè i legnami condotti da esse
fecero rosta al ponte di Santa Trinita,
crebbero tanto, che allagarono la maggior
parte di Firenze, e si levarono finalmente
in collo quel ponte e l'altro alla Carraia.
Cessò di vivere nel mese di maggio il
<i>marchese Oberto</i> Pelavicino in uno dei
suoi castelli, se crediamo al Sigonio, senza
cercar l'assoluzione dalle scomuniche.
Ma ci assicura l'autore della Cronica di
<span class="pagenum" id="Page_83">[83]</span>
Piacenza <span class="fnote">[Chron. Placent., tom. 16 Rer. Ital.]</span>, dopo varii elogi della sua
prudenza, affabilità e potenza, ch'egli
ricevette tutti i sacramenti della Chiesa,
e con grande esemplarità morì fra le
braccia dei religiosi, ridotto, dopo la
signoria di tante città, in assai basso
stato. Continuarono nulladimeno Manfredi
suo figliuolo, e i di lui nipoti a posseder
molte castella, e lungamente sostennero
di poi il decoro di quell'antica
e nobil famiglia. Peggior condizione fu
quella di Buoso da Doara <span class="fnote">[Annales Veteres Mutinens., tom. 11 Rer.
Ital.]</span>, che tanta
figura aveva anch'egli fatta nel mondo
negli anni addietro. Iti nel mese di
luglio i Cremonesi coll'oste loro alla
Rocchetta, dove egli soggiornava, il costrinsero
in fine a capitolarne la resa.
Fu diroccata quella fortezza, ed egli
ritiratosi nelle montagne, fece ben varii
sforzi per ringambarsi, ma infine
dopo qualche anno poveramente terminò
i suoi giorni. È considerabile una
notizia a noi conservata dalla suddetta
Cronica di Piacenza. Le mire del re
Carlo tendevano alla signoria di tutta la
Italia, secondato in ciò per amore o per
forza dai papi. A questo fine mandò suoi
ambasciatori alle città di Lombardia, e
questi ottennero che si tenesse in Cremona
un gran parlamento, in cui fu
esposto il desiderio d'esso re di ottenere
il dominio di tutte le città che seguitavano
la parte della Chiesa, ossia la guelfa, con
promettere a tutti protezione e molti
vantaggi. Concorrevano a darsegli i Piacentini,
Cremonesi, Parmigiani, Modenesi,
Ferraresi e Reggiani. Ma di contrario
parere furono i Milanesi, Comaschi,
Vercellini, Novaresi, Alessandrini, Tortonesi.
Torinesi, Pavesi, Bergamaschi, Bolognesi
e il marchese di Monferrato, consentendo
bensì di averlo per amico, ma non
già per signore. Per questa discordia finì
il parlamento, senza che il re Carlo riportasse
alcun frutto delle sue alte idee. Il
popolo di Piacenza nell'anno presente,
<span class="pagenum" id="Page_84">[84]</span>
ricevuti dei rinforzi da Milano e da Parma,
si portò all'assedio della rocca di
Bardi, posseduta dal conte Ubertino
Lando, e vi consumò intorno di molta
gente. Dopo cinque mesi l'ebbero a patti,
e vi posero un buon presidio. Ma il
conte Ubertino virilmente seguitò più che
prima a far guerra a Piacenza, e le tolse
alcune castella, uccidendo e menando
prede in gran copia.
</p>

<p>
Accadde in quest'anno <span class="fnote">[Gualvan. Flamma, cap. 305.]</span>, che <i>Napo</i>,
ossia <i>Napoleone</i>, signor di Milano e di
Lodi, essendosi portato a quest'ultima
città, fu insultato dalla potente famiglia
de' Vestarini, gittato da cavallo e vilmente
trattato. Tornossene a Milano, pieno di
confusione e vergogna, ma più dello spirito
della vendetta. Nè differì il farla.
Con potente esercito andò colà, ed, espugnata
la città nel dì di santa Margherita,
mandò nelle prigioni di Milano Sozzino
de' Vestarini; due suoi figliuoli fece crudelmente
morire; ordinò la fabbrica di
due fortezze in quella città, ed esaltò la
famiglia guelfa di Fissiraga, la quale col
tempo usurpò quel dominio. Fecero oste
nell'anno presente i Modenesi colla lor
fanteria e cavalleria nel Frignano contro
Guidino da Montecuccolo, per cagione
d'un castello da lui tolto ai Serafinelli <span class="fnote">[Memorial. Potestat. Regiens., tom. 8 Rer.
Ital.]</span>.
Ma sopraggiunto il conte Maghinardo con
gran quantità di cavalleria bolognese, si
venne ad una fiera zuffa, in cui rimase
sconfitto l'esercito modenese, e quasi
tutti i Reggiani, accorsi in aiuto d'essi
Modenesi, vi lasciarono la vita. Covando
i Torriani signori di Milano un fiero sdegno
contra de' Bresciani <span class="fnote">[Malvecius, Chron. Brixian., tom. 14 Rer.
Ital.]</span>, ostilmente
nell'anno precedente erano entrati nel
loro territorio, ed aveano prese le terre
di Capriolo e Palazzuolo, mentre i Bresciani
si trovavano all'assedio di Minervio.
Per comporre questa discordia, si
erano interposti <i>Filippo arcivescovo</i> di
<span class="pagenum" id="Page_85">[85]</span>
Ravenna e legato pontificio, <i>Obizzo marchese</i>
d'Este e signor di Ferrara e <i>Lodovico
conte</i> di San Bonifazio, con riuscir
loro di far ritirare le armi de' Torriani,
e di liberar Minervio dall'assedio. Ma
perciocchè insistevano i Torriani che
fossero rimessi in Brescia i fuorusciti, al
che consentivano i nobili della città, si
sollevò il popolo di contrario parere nel
dì 28 d'agosto d'esso anno contra dei
nobili, e parte di loro spinse fuori della
città, e parte presi ritenne nelle carceri.
Il perchè in questo anno il re Carlo, che
facea l'amore a questa sì potente città,
v'inviò suoi ambasciatori per mettervi
pace, e v'andarono quegli ancora de' Bolognesi.
Fu in fine conchiuso che i prigioni
fossero inviati a' confini nella città
d'Alba, di cui, siccome ancora d'altre
terre nel Piemonte, era allora signore il
re Carlo <span class="fnote">[Caffari, Annal. Genuens., lib. 8, tom. 6
Rer. Ital.]</span>. Ma nel viaggio da frate Taione
e da Buoso da Doara, che era ancor
vivo, furono liberati, con restar prigioni
cento cavalieri che li scortavano.
Nè mancarono novità in Verona. Vi fu
ucciso Turisendo dei Turisendi <span class="fnote">[Paris de Cereta, Chron. Veronens., tom. 8
Rer. Ital.]</span>, uno
de' maggiorenti; ed essendo fuggiti dalla
città molti ivi detenuti prigioni, s'impadronirono
essi delle terre di Legnago,
Villa Franca, Soave e d'altre castella.
Fatta anche lega con Lodovico conte di
San Bonifazio, e cogli altri usciti di Verona,
cominciarono contra di <i>Mastino dalla
Scala</i> signor di Verona un'aspra guerra,
che durò per più di due anni. Furono
cagione cotali novità che la maggior parte
de' nobili veronesi, de' quali ci conservò
Parisio da Cereta il catalogo, furono
cacciati da Verona e banditi: con che
Mastino maggiormente assodò la sua signoria
sopra il popolo di quella città, e
ricuperò poscia l'una dietro l'altra le
terre predette. Circa questi tempi anche
in Mantova avvennero funeste dissensioni
<span class="pagenum" id="Page_86">[86]</span>
per la rivalità delle potenti famiglie <span class="fnote">[Platina. Hist. Mantuan., tom. 20 Rer. Ital.]</span>.
I conti di <i>Casalalto</i> aiutati da <i>Pinamonte
de' Bonacolsi</i>, ossia <i>de' Bonacossi</i>, fecero
colla forza sloggiare i nobili <i>Zanicali</i> con
tutti i loro aderenti; e poscia Pinamonte,
avendo proditoriamente prese l'armi col
popolo, ne scacciò gli stessi conti, ed arrivò
a farsi proclamar signore di Mantova:
in quali anni precisamente seguissero
tali mutazioni, nol so io dire. Il Platina
nella Storia di Mantova, che le descrive,
e mostra mischiato in quelle turbolenze
<i>Obizzo marchese</i> d'Este, siccome quegli
che aspirava al dominio di Mantova, non
ne assegna gli anni: difetto non lieve
della storia sua. Ma veggasi all'anno 1272.
Cessar dovette in questi tempi anche la
potenza di <i>Lodovico conte</i> di S. Bonifazio,
sostenuta per molti anni nella città
di Mantova. Che l'anno presente i Piacentini,
i Milanesi e parecchi altri popoli
di Lombardia giurassero fedeltà a <i>Carlo
re</i> di Sicilia e Puglia, e il prendessero
per loro signore, lo scrive l'autore della
Cronica di Piacenza <span class="fnote">[Chron. Placentin., tom. 16 Rer. Ital.]</span>. Ma quest'ultima
partita non par molto sussistente. Verisimilmente
altro non fecero che dichiararsi
aderenti al re Carlo, e mettersi
sotto la di lui protezione, ma non già
sotto la di lui signoria.
</p>

<hr />
</div>

<div class="chapter">
<h2 class="hidden" id="MCCLXX">MCCLXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxx</span>. Indizione <span class="smcap lowercase">XIII</span>.</td>
  </tr>
  <tr>
    <td>Santa Sede vacante.</td>
  </tr>
  <tr>
    <td>Imperio vacante.</td>
  </tr>
</table>

<p>
L'anno fu questo in cui <i>Lodovico IX</i>
santo re di Francia volle compiere il
secondo voto della spedizione sua contro
gl'infedeli <span class="fnote">[Nangius., Monach. Patavinus, in Chron.
Guilielmus de Podio, Gesta S. Lodovici, et alii.]</span>. Sul principio di marzo si
mise in viaggio col cardinale d'Albano
legato apostolico; e con un fiorito esercito
passò in Provenza, dove solamente
ne' primi giorni di luglio imbarcata la
gente, sciolse le vele. Battuta quell'armata
da una furiosa tempesta, approdò
<span class="pagenum" id="Page_87">[87]</span>
a Cagliari in Sardegna, e di là poi dirizzò
le prore verso L'Africa. Perchè il bey
ossia il re di Tunisi gli avea fatto sperare
di volersi convertire alla fede di
Cristo, e per altri motivi, prevalse il
motivo di sbarcare colà. Si trovò che
quel Barbaro avea tutt'altro in cuore
che d'abbracciar la religion cristiana;
anzi coll'arrivo dei Franzesi fece metter
ne' ferri tutti quanti i mercatanti e gli
schiavi cristiani di Tunisi, che erano alquante
migliaia. Fu dunque determinato
di usar la forza, e non si tardò a prendere
il castello di Cartagine, dove il santo
re si trincierò, aspettando intanto l'arrivo
di <i>Carlo re</i> dì Sicilia colla sua flotta,
che dovea portar un poderoso rinforzo
di gente, di munizioni e di viveri. Ma il
re Carlo oltre l'espettazione tardò un
mese ad arrivar colà: nel qual tempo,
per gli eccessivi caldi, per la diversità del
clima e per la penuria dell'acqua dolce,
s'introdusse nella regale armata il flusso
di sangue con febbri maligne, che cominciarono
a fare ampia strage dell'alta e
bassa gente. Vi perì <i>Giovanni Tristano</i>
conte di Nivers, figliuolo del re, e poco
appresso il <i>cardinale legato Radolfo</i>, con
altri nobili. Ed infermatosi lo stesso re
santo <i>Lodovico</i>, nel dì 25 d'agosto con
ammirabil costanza d'animo, rassegnazione
al volere di Dio e atti di soda pietà,
volò a ricevere in cielo quella corona
ch'egli amò e desiderò più che l'altra
della terra, lasciando in una total costernazione
l'armata sua. Arrivato in questo
tempo il re Carlo con una potentissima
flotta, rincorò gli animi abbattuti, e fatto
dichiarare re di Francia <i>Filippo</i> figliuolo
primogenito del defunto re, ottenne che
si strignesse d'assedio la città di Tunisi.
Durò circa tre mesi questa impresa con
varie scaramuccie; e veggendo il re saraceno
l'ostinazion de' cristiani, si ridusse
in fine a pregar di pace o tregua <span class="fnote">[Caffari, Annal. Genuens., lib. 96, tom. 6
Rer. Ital.]</span>, e
questa fu conceduta, per potersi tirar
con onore da quel paese. L'accordo fu
<span class="pagenum" id="Page_88">[88]</span>
stabilito, con obbligarsi colui di sborsare
cento cinque mila fiorini d'oro, oppure
oncie d'oro, da pagarsi la metà di presente,
e l'altra fra due anni; di liberar
tutti gli schiavi cristiani; di permettere
l'esercizio libero e la predicazion della
religione di Cristo; e finalmente di pagar
da lì innanzi annualmente al re di Sicilia
quaranta mila scudi di tributo. Il che fatto,
nel dì 28 di novembre tutto l'esercito
franzese e siciliano s'imbarcò, e voltò le
prore alla volta della Sicilia. Il non avere
il re Carlo mostrato alcun pensiero di
soccorrere Terra santa, al quale oggetto
s'erano imposte tante contribuzioni ai
popoli e alle chiese, e tanti aveano presa
la croce, diede motivo ad una universal
mormorazione, gridando tutti ch'egli
unicamente per suo vantaggio, e per rendersi
tributario il regno di Tunisi, avea
promossa la crociata, ed eccitato il santo
re fratello a fermarsi colà. Soprattutto
se ne stomacò, e ne fece dell'aspre doglianze
<i>Edoardo principe</i> d'Inghilterra, il
quale nel tempo dello stesso trattato arrivò
a Tunisi, e veleggiò poscia verso di
Accon, per dare un vero compimento al
suo voto. Ma nell'ultimo giorno di novembre
arrivata la flotta franzese e siciliana
alla vista di Trapani in Sicilia, fu
sorpresa da sì orrida tempesta, che la
maggior parte o restò preda del mare, o
andò a rompersi in terra colla morte,
chi dice di quattro, chi di molte più migliaia
di persone, e colla perdita del danaro
pagato dai Saraceni, e d'altri innumerabili
arnesi. Il Continuatore di Caffaro,
allora vivente, scrive che vi perirono
infiniti uomini. Trovavansi in quell'armata
ben dieci mila Genovesi, parte
per combattere colle lor navi contra degl'infedeli,
e parte per armare le galee
franzesi. Commise il re Carlo in sì funesta
congiuntura un'azione delle più nere
che si possano immaginare; imperciocchè
di tutto quello che si potè salvare e
ricuperar dal naufragio, egli si fece padrone,
allegando un'empia legge del re
Guglielmo, e una lunga, ma infame consuetudine,
<span class="pagenum" id="Page_89">[89]</span>
che tutte le robe dei naufraganti
erano del fisco. Nè giovò ai Genovesi
il dire che per servigio della crociata
e di lui stesso erano venuti, nè il
produrre le convenzioni seguite con lui,
per cui era promessa sicurezza alle lor
persone e robe, in casi ancora di naufragio.
Nel tribunale di quell'avido principe
riuscì inutile ogni ragione e doglianza.
</p>

<p>
Fu in quest'anno una strepitosa sollevazione
in Genova, città sempre piena
di mali umori in que' tempi, cioè di fazioni,
parzialità e discordie. Per cagione
della podesteria di Ventimiglia si venne
all'armi nel dì 28 di ottobre. I Doria e
gli Spinola, famiglie potentissime, insorsero
contra i Grimaldi e Fieschi, e s'impadronirono
del palazzo del podestà. Questi
si rifugiò nelle case de' Fieschi; ma
quivi ancora perseguitato, fu preso, e poi
licenziato colla paga a lui dovuta di tutto
l'anno. In quello stesso giorno furono
proclamati capitani di Genova <span class="fnote">[Chron. Placent., tom. 16 Rer. Ital.]</span> con
mero e misto imperio <i>Oberto Spinola</i> e
<i>Oberto Doria</i>, che presero il partito dei
Ghibellini, ossia dell'imperio; nè luogo
alcuno si contò che non si sottomettesse
alla loro autorità: il che produsse pace
e quiete per tutto il Genovesato. Non
cessava intanto la guerra fra il popolo
di Brescia signoreggiante nella città e i
nobili fuorusciti <span class="fnote">[Malvecius, Chron. Brixian., tom. 14 Rer.
Italic.]</span>. Quivi si trovava un
messo del re Carlo per nome Ugo Staca.
Costui con una gran turba di cittadini,
dopo essere stato a Gambara, se ne tornava
alla città. Nella villa di Leno fu
assalito improvvisamente dagli usciti, che
moltissimi uccisero del seguito suo. Questo
colpo fece risolvere i cittadini di alzar
le bandiere del re Carlo, e di acclamarlo
per loro signore nel dì 30 di gennaio.
Carlo vi mise per governatore l'arcivescovo
di San Severino, e spedì ad essa
città una compagnia d'uomini per lor
sicurezza. Ciò non ostante, continuarono
gli usciti a far guerra, ma con loro svantaggio,
<span class="pagenum" id="Page_90">[90]</span>
alla città. Nell'anno presente i
Pisani <span class="fnote">[Ptolomeus Lucens., Annal. Brev., tom. 2
Rer. Ital.]</span>, oramai conoscendo di non
poter contrastare colla possanza del re
Carlo e de' Guelfi di Toscana, fecero pace
co' Lucchesi, e cercarono ed ottennero
la grazia del medesimo re. Un pari accordo
seguì fra i Sanesi <span class="fnote">[Annales Senenses, tom. 15 Rer. Ital.]</span> e i Fiorentini,
per cagion del quale ritornarono in Siena
i Guelfi usciti; ma non passò gran tempo
ch'essi Guelfi, nulla curando i patti fatti,
scacciarono dalla città i Ghibellini: sicchè
non restò in Toscana città che non
si reggesse a parte guelfa. E i Fiorentini
sotto alcuni pretesti disfecero il castello
di Poggibonzi, che era de' più belli e forti
della Toscana, e ridussero quel popolo
ad un borgo nel piano. Cominciò in questo
anno la guerra fra i Veneziani <span class="fnote">[Dandul., in Chron., tom. 12 Rer. Ital.]</span> e
Bolognesi. Aveano i Ferraresi, Padovani
e Trivisani negato al doge di Venezia
soccorso di grani in tempo di grave carestia,
avendone bisogno per loro stessi.
Sdegnato egli, impose delle nuove gabelle
alle mercatanzie, e fece guardare i forti
dell'Adriatico, acciocchè niuno conducesse
vettovaglie, se non a Venezia, nè
passava sale in terra ferma. Se ne disgustarono
forte i Bolognesi, perchè loro ne
veniva gran danno; e quantunque inviassero
ambasciatori a dolersene, non
ne riportarono se non delle amare risposte.
Era allora al sommo la potenza dei
Bolognesi, giacchè comandavano alla maggior
parte della Romagna. Però, adunato
un esercito di circa quaranta mila persone,
andarono al Po di Primaro, e quivi
piantarono un castello ossia fortezza,
secondo l'uso di que' tempi. Venne pertanto
spedita da Venezia una flotta di
molte navi per impedir quel lavoro, con
trabucchi e mangani dall'altra riva del
Po; ma i Bolognesi non restarono per
questo di compierlo, nè si attentarono i
Veneziani di sturbarli. Dopo la morte di
Aldigieri Fontana, avendo tentato in vano
<span class="pagenum" id="Page_91">[91]</span>
i suoi parenti, potente famiglia di Ferrara <span class="fnote">[Richobaldus, in Pomario, tom. 9 Rer. Ital.
Annal. Veteres Mutinens., tom. 11 Rer. Ital.]</span>,
di torre il dominio di quella
città ad <i>Obizzo marchese</i> d'Este, se ne
fuggirono, ritirandosi sul Bolognese, a
Galiera, da dove cominciarono a danneggiare
il territorio di Ferrara. Ottennero
poscia perdono dal marchese, purchè
andassero a' confini nelle città ch'egli
loro assegnò.
</p>

<hr />
</div>

<div class="chapter">
<h2 class="hidden" id="MCCLXXI">MCCLXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxi</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Gregorio X</span> papa 1.</td>
  </tr>
  <tr>
    <td>Imperio vacante.</td>
  </tr>
</table>

<p>
<i>Filippo</i> nuovo re di Francia e <i>Carlo
re</i> di Sicilia suo zio sen vennero a Viterbo,
affine di sollecitare i discordi cardinali
all'elezione di un papa. Avvenne
che colà ancora si portò il <i>conte Guido</i>
di Monforte, vicario allora per esso re
Carlo in Toscana <span class="fnote">[Raynaldus, Annal. Eccles. Ricordano Malaspina,
cap. 196.]</span>. Nudriva costui un
immenso odio contro la real casa d'Inghilterra,
perchè il <i>conte Simone</i> suo padre
era stato ucciso, e ben giustamente,
per gli suoi demeriti, dal re d'Inghilterra.
Per questo mal talento commise esso
conte Guido una delle più abbominevoli
azioni che possano cadere in mente di
uomo e cristiano. Imperocchè, avendo
trovato in chiesa attento alla sacra messa
<i>Arrigo</i>, figliuolo di<i> Riccardo d'Inghilterra</i>
re de' Romani, ch'era venuto coi suddetti
due re dalla crociata di Tunisi, crudelmente
quivi uccise quell'innocente
principe. Nè di ciò contento, perchè gli
fu ricordato che suo padre era stato strascinato,
tornò indietro, e, preso pe' capelli
quel cadavero, lo strascinò fuori di
chiesa. Sotto gli occhi, per così dire, di
quei due re fu commesso questo esecrabil
fatto, e non se ne vide risentimento
alcuno, non senza gravissimo lor biasimo;
se non che il re Carlo gli levò il vicariato
della Toscana. Se ne fuggì questo
empio assassino; ma il colse a suo tempo
<span class="pagenum" id="Page_92">[92]</span>
la mano di Dio, perchè finì malamente i
suoi dì nelle prigioni di Sicilia. Benchè
nulla avessero operato le premure dei suddetti
re per indurre il collegio de' cardinali
ad accordo, di maniera che attediati
si partirono da Viterbo; pure da lì ad
alcuni mesi si applicarono essi cardinali
daddovero a dare un nuovo papa alla
Chiesa di Dio <span class="fnote">[Caffari, Annal. Genuens., lib. 9, tom. 6 Rer.
Ital.]</span>. Di grave scandalo era
stato ai popoli cristiani il vedere che da
tanto tempo non aveano saputo i quindici
cardinali accordarsi nell'elezione di
alcun di essi; colpa della loro ambizione,
che anteponeva il privato interesse a quel
della repubblica cristiana. Fecero essi
adunque un compromesso nel dì primo
di settembre in sei cardinali, i quali senza
perdere tempo nominarono papa <i>Tedaldo</i>,
appellato ancora <i>Tebaldo</i>, della nobil
casa de' Visconti di Piacenza, non cardinale,
non vescovo, ma solamente arcidiacono
di Liegi <span class="fnote">[Ptolomeus Lucens., Annal. brev., tom. 11
Rer. Ital. Richobaldus, in Pomario, tom. 9 Rer. Ital.
Sabas Malaspina, lib. 5, cap. 8.]</span>, personaggio nondimeno
di santi costumi, che si trovava allora
in Accon, ossia in Acri di Soria, dove
faticava in servigio della cristianità. Parve
maravigliosa questa elezione, perchè egli
neppure era conosciuto da alcuno dei
cardinali; eppur tutti consentirono in lui,
e se ne applaudirono bene a suo tempo:
così bella riuscita fece questo degnissimo
successore di san Pietro. Spedì il sacro
collegio ambasciatori ad Accon a notificargli
la sua promozione. Accettò egli
l'elezione, e prese dipoi il nome di <i>Gregorio
X</i> con incredibil giubilo de' cristiani
orientali, che concepirono di grandi
speranze d'aiuti per la ricuperazione di
Terra santa, stante il piissimo zelo già
sperimentato di questo insigne personaggio
per li progressi della crociata. Si dispose
egli intanto pel suo ritorno in Italia:
del che parleremo all'anno seguente.
Cominciò in quest'anno a declinar la potenza
<span class="pagenum" id="Page_93">[93]</span>
de' Torriani <span class="fnote">[Gualv. Flamma, in Manip. Flor., cap. 307.
Annales Mediolanense, tom. 16 Rer. Ital.]</span>. Dopo essere stati
i Comaschi sotto il loro governo per
dieci anni, si ribellarono, e preso Accursio
Cotica, vicario di <i>Napo dalla Torre</i>,
tanto il ritennero, che fu rilasciato Simone
da Locarno, il quale per nove anni
era stato detenuto prigione in una gabbia
di ferro in Milano. Rivoltatesi ancora
contra de' Torriani le due nobili famiglie
milanesi Castiglioni e Birago, si unirono
co' nobili fuorusciti: del che sdegnato
forte Napo Torriano, ostilmente entrò
nel Seprio, e vi prese e diroccò il castello
di Castiglione. In molte angustie si trovava
il popolo di Piacenza <span class="fnote">[Chron. Placentin., tom. 16 Rer. Ital.]</span> per l'aspra
guerra che gli faceva il conte Ubertino
Lando coi nobili fuorusciti di quella città.
Il perchè trattarono nel loro consiglio di
darsi a Carlo re di Sicilia. Gran dibattimento,
gran discordia fu ne' partiti; ma
finalmente la vinse l'affermativa, e si
giurò fedeltà ad esso re, con lasciare libertà
a tutti i banditi di ritornare in città
nel termine d'un mese, purchè si sottomettessero
al re. La maggior parte d'essi
vi ritornò.
</p>

<p>
Passò in quest'anno per Reggio di
Lombardia <span class="fnote">[Memorial. Potestat. Regiens., tom. 8 Rer.
Italic.]</span> <i>Filippo re</i> di Francia, conducendo
seco l'ossa del santo genitore
<i>Lodovico IX</i> e di <i>Giovanni Tristano</i> suo
fratello. Correvano tutti i popoli a venerar
la cassa del re defunto, riguardandolo
tutti come un principe santo; e questa
si deponeva nelle chiese con molti
doppieri accesi all'intorno. E però restò
in queste parti una distinta divozione
verso di lui, tenendosi tuttavia care le di
lui monete, per appenderle al collo dei
figliuolini. Nel dì primo d'aprile arrivò
esso Filippo a Parma; ed avendo le sue
soldatesche bruciate quindici case a Colorno <span class="fnote">[Chron. Parmens., tom. 9 Rer. Ital.]</span>,
rifece quel danno con adeguato
pagamento. Grave carestia patirono in
quest'anno i Reggiani e Parmigiani: ciò
<span class="pagenum" id="Page_94">[94]</span>
non ostante fecero oste al castello di Corvara,
dove dimorava con assai banditi
Jacopo da Palù, e presolo dopo tre mesi
di assedio, poco dappoi lo smantellarono.
Continuando la guerra fra i Veneziani e
Bolognesi <span class="fnote">[Annal. Bononiense, tom. 18 Rer. Ital.]</span> al Po di Primaro, nel primo
dì di settembre vennero alle mani i due
nemici eserciti, e toccò la peggio ai Veneziani.
Confessa il Dandolo <span class="fnote">[Dandul., in Chron., tom. 12 Rer. Ital.]</span> che i
suoi lasciarono in preda ai Bolognesi le
lor tende e bagagli; ma che sopraggiunti
altri capitani con gente assai, uccisero
molti de' Bolognesi, e fortificarono il castello
di Sant'Alberto, posto sul Po d'Argenta.
Fecero guerra i potenti Bolognesi
anche al comune di Modena, contro il
tenor della pace, nel mese d'agosto, per
l'ingiusta lor pretensione che i Modenesi
nulla avessero da possedere di là dal
fiume Panaro. Presero all'improvviso il
castello di San Cesario <span class="fnote">[Annales Veteres Mutinens., tom. 11 Rer.
Italic.]</span>: il che udito
in Modena, si diede tosto campana a martello,
e il popolo tutto in armi corse a
quel castello, e impetuosamente superate
le fosse, quanti Bolognesi vi trovarono, o
fecero prigioni, oppure uccisero. Presero
anche i Bolognesi le castella di Savignano,
di Montecorone e Monteombraro,
e le atterrarono. Nè di ciò contenti, vennero
coll'esercito fino al ponte di Santo
Ambrosio e al ponte di Navicello; ma
dai Modenesi, accorsi alla difesa, virilmente
furono rispinti. In tal congiuntura
accorsero i Parmigiani, amici sempre fedeli,
in aiuto di Modena <span class="fnote">[Memorial. Potest. Regiens.]</span>. Ma neppur
Bologna era esente da guai. Mali trattamenti
faceano i nobili al popolo, specialmente
togliendo loro le donne. Si afforzarono
per questo i popolari, e formata
un'unione fra loro, che fu appellata la
lega o compagnia della giustizia, mandarono
a' confini ottanta d'essi nobili: il
che diede principio all'abbassamento di
Bologna, città che allora si trovava in
<span class="pagenum" id="Page_95">[95]</span>
una grande auge di potenza, fortuna e
ricchezze. Presero in quest'anno i Cremonesi
il castello di Malgrate per sagacità
di Jacopino Rangone da Modena <span class="fnote">[Annales Veteres Mutinens.]</span>
lor podestà, il quale per questo fatto fu
confermato nella podesteria dell'anno
seguente. In Ferrara <span class="fnote">[Annal. Estens., tom. 15 Rer. Ital.]</span> Giacomaccio dei
Trotti, con altri aderenti alla fazion ghibellina
del fu Salinguerra, fecero una
congiura contra di <i>Obizzo marchese</i> di
Este, signore della città; ma essendo questa
venuta alla luce, lasciarono costoro
il capo sopra d'un palco. Portossi nell'anno
presente in Ispagna <i>Guglielmo
marchese</i> di Monferrato, quivi prese per
moglie <i>Beatrice</i> figliuola di <i>Alfonso re</i> di
Castiglia, soprannominato l'Astrologo,
con varii patti, de' quali fa menzione Benvenuto
da San Giorgio <span class="fnote">[Benvenuto da San Giorgio, Storia del Monferrato,
tom. 23 Rer. Ital.]</span>. Se s'ha da
prestar fede a Galvano Fiamma <span class="fnote">[Gualv. Flamma, in Manip. Flor., cap. 306.]</span>, Alfonso,
siccome eletto re de' Romani, dichiarò
suo vicario in Italia esso marchese,
e mandò ottocento cavalieri con esso lui,
i quali fecero guerra a Milano; ma rimasero
in breve sterminati da <i>Napo Torriano</i>.
Per questo si accese un odio grande
fra esso Napo e il marchese.
</p>

<hr />
</div>

<div class="chapter">
<h2 class="hidden" id="MCCLXXII">MCCLXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxii</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Gregorio X</span> papa 2.</td>
  </tr>
  <tr>
    <td>Imperio vacante.</td>
  </tr>
</table>

<p>
Nel primo giorno di gennaio dell'anno
presente approdò a Brindisi il nuovo
pontefice eletto <i>Gregorio X</i>, venendo di
Soria <span class="fnote">[Vita Gregorii X, P. I, tom. 3 Rer. Ital.]</span>. Arrivato che fu a Benevento,
quivi fu ad inchinarlo il <i>re Carlo</i>, che
poscia con magnificenza ed onore l'accompagnò
nel resto del viaggio. Fu incontrato
a Ceperano da molti cardinali,
e dagli ambasciatori di Roma, che il pregarono
di trasferirsi a quella città. Ma
egli continuò il cammino sino a Viterbo.
Portatosi poi a Roma, nel dì 27 di marzo
<span class="pagenum" id="Page_96">[96]</span>
fu consecrato; con gran solennità ricevè
la tiara pontificia, il giuramento di fedeltà
e d'omaggio dal re Carlo. Venuto
poscia ad Orvieto, principalmente si applicò
ai soccorsi di Terra santa. Intimò a
questo fine un concilio generale da tenersi
in Lione, e fece maneggi coi popoli di
Venezia, Pisa, Genova e Marsilia, per
ottenere da essi la lor quota di galee per
quella sacra impresa <span class="fnote">[Raynald., in Annal. Ecclesiast.]</span>. Ma perciocchè
i Veneziani aveano guerra co' Bolognesi
in terra, e per mare co' Genovesi, spedì
l'arcivescovo d'Aix con titolo di legato
apostolico, acciocchè trattasse di pace
fra loro; e non potendola egli conchiudere,
ordinasse a quei comuni d'inviare
i lor plenipotenziarii alla corte pontificia.
Dalle memorie rapportate dal Rinaldi
vegniamo in cognizione, che tuttavia i
Sanesi e Pisani ricusavano di riconoscere
il re Carlo per vicario della Toscana, e
gli ultimi aveano occupati alcuni luoghi
in Sardegna. Intimò loro il pontefice le
censure, e la privazione del vescovato <span class="fnote">[Ptolom. Lucens., in Annalib. Brev., tom. 11
Rer. Ital.]</span>,
se nel termine prefisso non ubbidivano.
Fece poscia una promozione di cinque
cardinali, uno de' quali fu <i>san Bonaventura</i>,
ministro generale dell'ordine de' Minori,
insigne dottore della Chiesa. Trovandosi
tuttavia alla corte pontificia <i>Ottone
Visconte</i> arcivescovo di Milano <span class="fnote">[Annales Mediolanens., tom. 16 Rer. Ital.]</span>, si
presentò al papa implorando il suo aiuto
contro la prepotenza de' Torriani signori
di Milano, che lui e tanti nobili teneano
banditi dalla patria. Intanto essi Torriani
faceano gran guerra, e i nobili fuorusciti,
i quali nondimeno cresciuti in forze per
l'assistenza de' Comaschi faceano testa,
elessero per loro capitano Simone da
Locarno, uomo di grande sperienza nei
fatti di guerra. Abbiamo dalla Cronica di
Parma <span class="fnote">[Chron. Parmens., tom. 9 Rer. Ital.]</span>, che Guido e Matteo da Correggio
parmigiani, dopo essere stati per
lungo tempo come signori di Mantova,
<span class="pagenum" id="Page_97">[97]</span>
furono in quest'anno scacciati da quella
podesteria per opera di <i>Pinamonte dei
Bonacossi</i> Mantovano loro nipote. Costui
non solamente occupò quel dominio, ma
si unì co' Veronesi a parte ghibellina,
esiliò la maggior parte de' Guelfi di quella
città, e cagion fu di non pochi altri mali.
Fecero i Pavesi oste contro la terra di
Valenza, e fu in loro aiuto il conte Ubertino
Landò <span class="fnote">[Chron. Placentin., tom. 16 Rer. Ital.]</span> con cinquanta uomini di
armi. Portatosi a Brescia il suddetto arcivescovo
d'Aix <span class="fnote">[Malvecius, Chron. Brix., tom. 14 Rer. Ital.]</span> per trattar di concordia
fra quel comune e i Torriani di
Milano, così saggiamente condusse l'affare,
che nel mese d'ottobre nella villa
di Gocaglio, dove si trovarono i deputati
delle parti, stabilì pace fra loro, con pagare
la città di Brescia sei mila e trecento
lire imperiali ai Torriani. Rimasero sacrificati,
in tal congiuntura, i nobili ghibellini
usciti di quella città, perchè lasciati
alla discrezion del re Carlo, e mandati
furono a' confini. Loro ancora furono
tolte varie castella, e distrutte dal
popolo di Brescia, fra' quali si contarono
Seniga, gli Orci, Palazzuolo e Chiari.
Dopo tanti anni di prigionia in Bologna <span class="fnote">[Annales Veteres Mutinens., tom. 11 Rer. Ital.]</span>
arrivò al fine di sua vita nel di
14 di marzo <i>Enzo re</i> di Sardegna, e con
grande onore data gli fu sepoltura nella
chiesa de' frati predicatori. Ma insorsero
in quella città gravi discordie fra le due
fazioni de' Geremii guelfi e de' Lambertazzi
ghibellini. Gli Annali di Bologna <span class="fnote">[Annal. Bononiens., tom. 18 Rer. Ital.]</span>
e il Ghirardacci <span class="fnote">[Ghirardacci, Istor. di Bologna.]</span> ne parlano all'anno
seguente, ma fuor di sito, a mio credere.
L'antica Cronica di Reggio <span class="fnote">[Memorial. Potest. Regiens., tom. 8 Rer. Ital.]</span>, e, quel
ch'è più, Ricobaldo <span class="fnote">[Richobald., in Pomar., tom. 9 Rer. Ital.]</span>, storico di questi
tempi e fra Francesco Pippino <span class="fnote">[Pippin, Chron. Bononiens., tom. eod.]</span> ne
danno relazione sotto il presente anno.
Aveano ed han tuttavia i Bolognesi scolpito
<span class="pagenum" id="Page_98">[98]</span>
in marmo un privilegio, che dicono
conceduto da Teodosio minore Augusto
nell'anno 455 dopo Cristo alla lor città,
e fu da me dato alla luce <span class="fnote">[Antiq. Ital., Dissert. XXXIV.]</span>, che è la
più sconcia impostura che si trovi fra le
tante dei secoli ignoranti. Perchè in esso
i territorii del territorio bolognese si fan
giugnere fino al fiume Scultenna ossia
Panaro verso il distretto di Modena, quel
potente comune volle finalmente far valere
le sue ragioni fondate sopra quel
documento, ridicoloso bensì, ma da essi,
per malizia o per goffaggine, tenuto
qual incontrastabil decisione contra dei
Modenesi, antichi possessori di varie castella
di là dal suddetto fiume, e di molti
più ne' secoli precedenti. Ah ignoranza
dei barbarici secoli, di quant'altre novità
e disordini sei tu stata la madre!
</p>

<p>
Fecero dunque i Bolognesi un decreto,
in cui obbligarono qualsisia lor
podestà di ricuperare il territorio sino al
Panaro, e lo fecero intagliare in marmo
e giurare ad ogni nuovo podestà. E nell'anno
presente, prevalendo il partito dei
Lambertazzi, fu presa la risoluzione di
procedere ai danni de' Modenesi, coll'adunare
un grosso esercito, e menar
in piazza il carroccio, per dar principio
alla guerra. A questo avviso, i Modenesi
ricorsero alle loro amistà per aiuto.
Cento uomini d'arme da tre cavalli per
uno mandarono i Cremonesi. Due mila
fanti e molti cavalieri vennero da Parma.
</p>

<p>
I Reggiani, siccome amici de' Bolognesi,
permisero che molti de' suoi privatamente
venissero in soccorso de' Modenesi, <i>Obizzo
marchese</i> d'Este anch'egli con tutte
le forze de' Ferraresi fu in armi, per sostenere
i loro interessi. O sia che questo
gagliardo armamento do' Modenesi facesse
mutar pensiero ai più savii de' Bolognesi,
oppure che la fazion guelfa de' Geremii
se l'intendesse co' Modenesi, certo
è che essi Geremii non si vollero muovere
contra di Modena, e fu gran lite fra essi
e i Lambertazzi. Temendo dunque gli
ultimi che, se uscivano di Bologna, la fazion
<span class="pagenum" id="Page_99">[99]</span>
contraria introducesse in quella città
Obizzo Estense signor di Ferrara, restarono,
ed altro non seguì per conto di Modena.
Anzi si ottenne dipoi che quel decreto
e marmo pregiudiziale ai Modenesi
fosse abolito. Carlo re di Sicilia, che nullameno
sotto l'ombra di paciere andava
macchinando il dominio di tutta l'Italia,
scoprì in quest'anno l'animo suo verso
la città di Genova <span class="fnote">[Caffari, Annal. Genuens., lib. 9, tom. 6 Rer. Ital.]</span>. Col mezzo del
<i>cardinale Ottobuono</i> del Fiesco fece venire
alla corte pontificia tutti i banditi e
confinati di quella città, col pretesto di
promuovere la concordia d'essi cogli ambasciatori
di Genova, i quali si trovavano
anch'essi in Roma. La conchiusione fu,
che tutti que' nobili banditi, i Grimaldi
specialmente e i Fieschi col cardinale
suddetto, per quanto era in loro potere,
suggettarono la lor patria ad esso re
Carlo. Fu segreta la capitolazione, e non
ne traspirò notizia agli ambasciatori suddetti;
ma gli effetti poco appresso la scoprirono.
Cominciarono que' nobili fuorusciti
delle ostilità contro la patria; e
il re Carlo in un determinato giorno,
senza far precedere sfida alcuna, fece
prendere quanti Genovesi si trovarono
in Sicilia e Puglia colle loro mercatanzie
e navi. Per buona ventura si salvarono
due ricche navi che erano approdate a
Malta, non essendo riuscito alla furberia
dell'uffiziale del re Carlo di mettervi l'unghie
addosso. Fu afflitta da grave carestia
in quest'anno ancora la Lombardia.
</p>

<hr />
</div>

<div class="chapter">
<h2 class="hidden" id="MCCLXXIII">MCCLXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxiii</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Gregorio X</span> papa 3.</td>
  </tr>
  <tr>
    <td><span class="smcap">Ridolfo</span> re de' Romani 1.</td>
  </tr>
</table>

<p>
L'opere del santo pontefice <i>Gregorio
X</i> fecero ben conoscere in quest'anno
ch'egli non cercava se non il pubblico
bene e la pace dappertutto. Per mancanza
di un re ed imperadore, era da gran tempo
<span class="pagenum" id="Page_100">[100]</span>
in rotta buona parte dell'Italia <span class="fnote">[Ptolemaeus Lucens. Ricordano Malaspina,
Raynald., in Annal. Eccles.]</span>, e
sempre più le fazioni e civili discordie
si rinvigorivano nelle città. Il perchè questo
buon pontefice promosse in Germania
presso que' principi l'elezione di un nuovo
re de' Romani, senza attendere quella
del tuttavia vivente <i>Alfonso re</i> di Castiglia.
Al regno dunque della Germania e dei
Romani fu promosso, non dai soli sette
elettori, ma dalla maggior parte de' principi
tedeschi, <i>Ridolfo conte</i> di Habspurch,
signore di buona parte dell'Alsazia, principe
di tutte le virtù ornato, e progenitore
della gloriosa augusta casa d'Austria.
Ricevette egli la corona germanica in
Aquisgrana un mese appresso. Passò in
quest'anno per Orvieto, dove dimorava
la corte pontificia, <i>Odoardo</i> nuovo re di
Inghilterra, che, venendo di Terra santa,
se n'andava a ricevere la corona lasciatagli
dal defunto <i>re Arrigo</i> suo padre <span class="fnote">[Chron. Parmense, tom. 8 Rer. Ital.]</span>.
Fece egli istanza al papa che fosse fatto
rigoroso processo contra del <i>conte Guido</i>
da Monforte per l'empio assassinamento
del principe <i>Arrigo</i> d'Inghilterra. Infatti il
papa sottopose costui a tutte le pene spirituali
e temporali. Nel passare da Forlì,
trovò esso re che i Bolognesi <span class="fnote">[Chron. Bononiense, tom. 18 Rer. Ital.]</span>, cioè la
fazion guelfa de' Geremii, per fare dispetto
a quella dei Lambertazzi, la quale favoriva
i Forlivesi, era ita all'assedio di
quella città. Frappose il valoroso principe
i suoi uffizii per quetar quella guerra;
ma non vi trovò disposizione ne' Bolognesi,
troppo allora goffi per la lor buona
fortuna. La vigorosa resistenza fatta
dai Forlivesi cagione fu che il campo
bolognese, dopo aver dato il guasto a
quel territorio, se ne ritornò a casa. Nel
dì 20 di maggio del presente anno, e non
già nel precedente, passò il re suddetto
per Reggio, e poscia per Milano, alla volta
della Francia. Aveva già il pontefice liberata
dall'interdetto la città di Siena; e
perchè gli premea forte l'intimato concilio
<span class="pagenum" id="Page_101">[101]</span>
generale in Lione per l'anno vegnente,
volendo disporre il tutto, si mosse da
Orvieto, affine di passar in Francia. Arrivò
a Firenze <span class="fnote">[Ricordano Malaspina, cap. 198.]</span> nel dì diciottesimo di
giugno; e perchè sentì le doglianze dei
Ghibellini usciti di quella città, siccome
pontefice amator della pace, nè attaccato
ad alcun de' partiti, mise ogni suo studio
per rimetterli in Firenze. Sant'Antonino
rapporta <span class="fnote">[S. Antonin., P. III, tit. 20, cap. 2.]</span> una bella parlata che esso
papa fece, o si finge che facesse, in detestando
le fazioni de' Guelfi e Ghibellini,
con dimostrare la pazzia di questi nomi
ed impegni, e i gravissimi danni cagionati
da essi. Insomma tanto si maneggiò, che
nel dì 2 di luglio con gran solennità fu
fatta la pace, dati mallevadori ed ostaggi
per mantenerla, e fulminata la scomunica
contro chiunque la rompesse. Ma non si
può abbastanza dire qual fosse la malignità
o bestialità di questi tempi. Appena
fatta la pace, e venuti i sindachi de' Ghibellini
in città per darle compimento, fu loro
detto all'orecchio, che, se non partivano,
aveva ordine il maliscalco del re Carlo
d'ucciderli. Si trovava allora il <i>re Carlo</i>
in Firenze, nè gli dovea piacere il risorgimento
de' Ghibellini contrarii a' suoi
disegni. Vero o non vero che fosse, quei
sindachi se ne andarono con Dio, e fecero
saperne al papa il perchè. Veggendo il
buon pontefice in tal guisa deluse le sue
paterne intenzioni, tosto si ritirò da Firenze,
con lasciar la città interdetta, e
passò alla villeggiatura in Mugello presso
il <i>cardinale Ottaviano</i> degli Ubaldini, portando
seco non lieve sdegno contra del
re Carlo. Nel dì 27 di settembre fu in
Reggio <span class="fnote">[Memorial. Potest. Regiens., tom. 8 Rer. Ital.]</span>, e di là passò a Milano. Tali
finezze furono a lui e alla sua corte usate
da <i>Napo</i> ossia Napoleon dalla Torre, che
il papa si compiacque di promuovere al
patriarcato d'Aquileia <i>Raimondo dalla
Torre</i> di lui fratello. Dopo il pontificato
romano era quello in quei tempi il più
ricco benefizio d'Italia, perchè i patriarchi
<span class="pagenum" id="Page_102">[102]</span>
godevano il riguardevol principato
del Friuli. Ottone Visconte, che veniva
accompagnando il papa, si teneva in pugno
in tal congiuntura il pacifico suo
stabilimento nell'arcivescovato di Milano <span class="fnote">[Stephanardus, tom. 9 Rer. Ital. Gualvan.
Flamma, Manipul. Flor., cap. 309.]</span>.
Tale e tanta dovette essere l'industria
ed eloquenza dei Torriani, che il
papa gli ordinò di ritirarsi per allora a
Piacenza, e di venir poscia al concilio di
Lione; dopo di che l'assicurava di rimetterlo
in Milano nella sua sedia. Fu detto
che i Milanesi, se Ottone voleva pure
spuntarla, con rientrare al loro dispetto
in Milano, gli volevano torre la vita.
Stimò dunque meglio il papa di farlo fermare
in Piacenza, ma con riportare da
questo ripiego non poco biasimo presso
gli aderenti di Ottone. Pretende il Corio <span class="fnote">[Corio, Istor. di Milano.]</span>
che il papa si lasciasse poco vedere
dai Milanesi, e si partisse sdegnato contra
de' Torriani. Ma il patriarcato conceduto
a Raimondo pare che non s'accordi con
sì fatta relazione. Abbiamo da Tolomeo
da Lucca <span class="fnote">[Ptolom. Lucensis, tom. 11 Rer. Ital.]</span> che in quest'anno il primogenito
di <i>Ridolfo re</i> de' Romani, per ricuperare
o sostenere i diritti imperiali, fu
inviato a dare il guasto alle terre del
conte di Savoia, e che, tornando pel Reno
a casa, essendosi sommersa la barca, si
annegò.
</p>

<p>
Erano forte in collera con <i>Carlo re</i>
di Sicilia i Genovesi <span class="fnote">[Caffari, Annal. Genuens., lib. 9, tom. 6 Rer.
Italic.]</span>, dacchè intesero
l'aggravio indebito lor fatto nel precedente
anno colla prigionia delle persone
e robe de' lor nazionali. Tuttavia, senza
volergli rendere la pariglia, concederono
tempo di quaranta giorni a tutti i di lui
sudditi di Sicilia e Puglia e Provenza, per
ritirarsi coi loro averi, premessa l'intimazione
che dopo tal tempo sarebbono
trattati da nemici. Mosse dunque il re
Carlo da tutte le parti guerra ai Genovesi.
Il vicario della Toscana coi Lucchesi,
Fiorentini, Pistoiesi ed altri popoli le
<span class="pagenum" id="Page_103">[103]</span>
diede principio nella Riviera orientale, e
il maliscalco di Provenza nell'occidentale.
Gli Alessandrini e i marchesi di
quelle contrade, d'ordine del re Carlo,
presero anch'essi l'armi contra degli Stati
di Genova di qua dall'Apennino. I soli
Piacentini si scusarono di non volere far
loro la guerra; e i Pavesi, perchè di fazion
ghibellina, accorsero in aiuto dei Genovesi.
Molte castella furono prese, molte
ricuperate; e in mezzo a tanti avversarii
seppe ben sostenersi la potenza de' Genovesi.
Probabilmente fu circa questi
tempi che il medesimo re Carlo inquietò
non poco la città d'Asti <span class="fnote">[Chron. Astens. tom, 11 Rer. Ital.]</span>. Guglielmo
Ventura scrive ch'egli signoreggiava per
tutto il Piemonte. Sotto il suo giogo stavano
Alba, Alessandria, Ivrea, Torino,
Piacenza e Savigliano: Bologna, Milano
e la maggior parte delle città di Lombardia
gli pagavano tributo, il popolo di
Asti, siccome geloso della propria libertà,
l'ebbe sempre in odio. Ma per liberarsi
dalle vessazioni, nell'anno 1270
comperarono da lui, collo sborso di tre
mila fiorini d'oro, un tregua di tre anni.
Finita questa, ne pagarono altri undici
mila per la tregua di tre altri anni. Ma
accadde nel marzo di quest'anno che
mandando gli Astigiani a Genova parecchi
torselli di panno franzese di varie
tele, furono que' panni presi da <i>Jacopo</i>
e <i>Manfredi marchese</i> del Bosco a Cossano.
Perciò gli Astigiani con un esercito di
circa dieci mila pedoni e pochi cavalieri
si portarono a dare il guasto a Cossano.
Quivi stando nel dì 24 di marzo, eccoli
giugnere i marescialli provenzali del re
Carlo con grosso esercito di Franzesi e
Lombardi, che, sconfitto il campo degli
Astigiani, ne condusse prigioni circa due
mila ad Alba. Ogerio Alfieri ne conta
solamente ottocento. Se non erano i Pavesi
che inviassero ad Asti ducento uomini
di armi, quella città cadeva nelle
mani del Provenzali. Fecero gli Astigiani
istanza al siniscalco del re Carlo per la
<span class="pagenum" id="Page_104">[104]</span>
liberazion de' loro prigioni, allegando
la tregua che tuttavia durava. Costui, entrato
in furore, non altra risposta diede
ai messi, se non che se gli levassero davanti,
e dicessero ai suoi, che qualora
non si risolvessero di servire al re Carlo
suo signore, morrebbono in carcere tutti
gli Astigiani. E poi si voleva far credere
alla buona gente che il re Carlo era il
pacificator dell'Italia, nè altro cercava
che il pubblico bene delle città. Ai fatti
s'ha da guardare, e non ai nomi vani
delle cose. Ora questo modo di procedere
del re Carlo mise il cervello a partito
al comune d'Asti, città allora assai
ricca. Assoldarono que' cittadini mille e
cinquecento uomini a cavallo di diversi
paesi. Chiamarono in loro aiuto il marchese
di Monferrato, nemico anch'esso
del re Carlo, perchè chiaro si conosceva
ch'egli tendeva alla monarchia d'Italia,
ed avea già occupate varie terre del
Monferrato. Per mare eziandio vennero
di Spagna ducento uomini d'armi, che
Alfonso re di Castiglia mandava al suddetto
marchese genero suo. Con tali
forze cominciarono gli Astigiani a far
guerra alla città d'Alba e alle terre del re
Carlo; nè solamente tennero in dovere
chiunque il voleva offendere, ma tolsero
molti luoghi ai nemici. Per maggiormente
assodarsi e salvarsi dagli attentati
del re Carlo, fu anche stabilita lega fra i
Genovesi, Pavesi, Astigiani e il suddetto
marchese di Monferrato <i>Guglielmo</i>. Ma
è ben da stupire come il santo pontefice
<i>Gregorio X</i> <span class="fnote">[Raynaldus, in Annal. Eccles.]</span> per cagione di questa lega
fulminasse la scomunica contra di quei
popoli e contra del marchese, quasichè
fosse un delitto il difendersi dalla prepotenza
del re Carlo, nè fosse lecito a' principi
e alle città libere d'Italia il far delle
leghe. Gran polso che dovea avere nella
corte pontificia il re Carlo, per cui impulso
possiam credere emanate queste censure.
Ubaldino da Fontana in Ferrara <span class="fnote">[Chron. Estense, tom. 15 Rer. Ital.]</span> nella
pubblica piazza d'essa città tentò di uccidere
<span class="pagenum" id="Page_105">[105]</span>
il <i>marchese Obizzo</i> d'Este signor
di Ferrara; ma vi lasciò egli la vita, trucidato
dalla famiglia del signore.
</p>

<hr />
</div>

<div class="chapter">
<h2 class="hidden" id="MCCLXXIV">MCCLXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxiv</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Gregorio X</span> papa 4.</td>
  </tr>
  <tr>
    <td><span class="smcap">Ridolfo</span> re de' Romani 2.</td>
  </tr>
</table>

<p>
Memorabile si rendè l'anno presente
per l'insigne concilio generale tenuto da
papa <i>Gregorio X</i> in Lione <span class="fnote">[Raynaldus, in Annal. Eccl. Labbe, Concil.
Ptolomaeus Lucens. et alii.]</span>, al quale intervennero
circa cinquecento vescovi, settanta
abbati e mille altri fra priori, teologi
ed altri ecclesiastici dotati di qualche
dignità. Gli fu dato principio nel dì 7 di
maggio, e quivi si fece la riunion de' Greci
colla Chiesa latina; il che recò estrema
consolazione ad ognuno. <i>Michele Paleologo</i>,
imperador de' Greci, uomo accorto,
paventando forte la crociata de' popoli
d'Occidente, promossa con zelo inesplicabile
dal buon papa Gregorio, e vivendo
ancora in non poca gelosia delle forze e
dell'ambizione di <i>Carlo re</i> di Sicilia, si
studiò con questo colpo di rendere favorevole
a sè stesso il pontefice e i principi
latini. Furono eziandio fatti molti
dei regolamenti intorno alla disciplina
ecclesiastica, e si trattò con vigore della
ricupera di Terra santa. E perciocchè
le maggiori speranze del papa erano riposte
nel nuovo eletto re de' Romani
<i>Ridolfo</i> conte di Habspurch, che avea
presa la croce, si studiò egli di pacificare
<i>Alfonso</i> re di Castiglia, il quale continuava
le sue pretensioni sopra il regno
d'Italia, e solennemente ancora confermò
l'elezione d'esso Ridolfo. Questi,
all'incontro, confermò alla Chiesa romana
tutti gli Stati espressi ne' diplomi di Lodovico
Pio, Ottone I, Arrigo I e Federigo
II, e si obbligò di non molestar il
re Carlo nel possesso e dominio del regno
di Sicilia, con altri patti che si possono
leggere negli Annali Ecclesiastici
del Rinaldi. Due gran lumi perdette in
quest'anno l'Italia e la Chiesa di Dio.
<span class="pagenum" id="Page_106">[106]</span>
Il primo fu <i>Tommaso da Aquino</i> dell'ordine
de' Predicatori, della nobilissima
casa de' conti d'Aquino, ingegno mirabile
ed angelico, teologo di sì profondo sapere,
che dopo sant'Agostino un altro
simile non aveva avuto la cristiana repubblica <span class="fnote">[Ptolomaeus Lucens., Hist. Eccl. lib. 22,
tom. 11 Rer. Ital.]</span>. Da
Parigi, nella cui università
era egli stato con infinito plauso
pubblico lettore, venuto a Napoli nell'anno
1272, s'era ivi fermato per ordine
del re Carlo, affinchè vi leggesse teologia.
Ma dovendosi tenere il concilio, in
cui sarebbe occorso di disputar coi Greci,
papa Gregorio comandò ch'egli venisse
a Lione per così importante affare.
Misesi fra Tommaso in viaggio; ma infermatosi
per via, giacchè non v'era
vicino convento alcuno del suo ordine,
si fermò nel monistero dei Cisterciensi
di Fossanova nella Campania. Quivi dopo
qualche mese passò a miglior vita nel
dì 7 di marzo dell'anno presente in età
di soli quarantanove anni, o al più cinquanta,
con ammirarsi tuttavia, come
egli tante opere, ed opere insigni, potesse
compiere in un sì limitato corso di vita.
Io non so qual fede si possa prestare a
Dante <span class="fnote">[Dante, Purgator., can. 20.]</span>, che cel rappresenta tolto dal
mondo con lento veleno, fattogli dare
dal re Carlo, per timore che non facesse
dei mali uffizii alfa corte pontificia a cagion
della persecuzione da lui fatta ai
conti d'Aquino suoi fratelli. Fu egli poi
canonizzato e posto nel catalogo de' santi,
e dopo molti anni trasportato a Tolosa
il sacro suo corpo. Gran perdita
parimente si fece nella persona di fra
<i>Bonaventura da Bagnarea</i> dell'ordine
de' Minori <span class="fnote">[Bolland., Act. Sanct., ad diem 14 jul.]</span>, insigne teologo anche
esso, già creato cardinale della santa
romana Chiesa, e vescovo d'Albano.
Trovavasi egli al concilio di Lione; quivi
nel dì 15 di luglio terminò il corso della
vita terrena, e ducento anni dipoi fu canonizzato,
senza intendersi perchè la
<span class="pagenum" id="Page_107">[107]</span>
festa sua si celebri nel dì precedente, se
forse egli non morì nella notte fra l'un
giorno e l'altro: il che suol produrre
diversità di contare presso gli storici.
Secondo le storie milanesi <span class="fnote">[Gualvan. Flamma, Manipul. Flor., cap. 310.
Annal. Mediol., tom. 16 Rer. Ital.]</span>, <i>Napo dalla
Torre</i> signor di Milano spedì una solenne
ambasceria a riconoscere per re dei
Romani e d'Italia Ridolfo, con offerirgli
il dominio della città. Fu gradito non
poco quest'atto dal re Ridolfo, e però
dichiarò suo vicario in Milano esso Napo,
e mandogli il conte di Lignì con un corpo
di truppe tedesche per difesa sua contra
de' Pavesi e de' nobili fuorusciti. <i>Cassone</i>
ossia <i>Gastone</i>, figliuolo di Napo, fu
poi dichiarato capitano di tali truppe.
</p>

<p>
In quest'anno ancora vennero trecento
uomini d'armi a Pavia <span class="fnote">[Chron. Astense, tom. 11 Rer. Ital.]</span>, inviati
dal <i>re Alfonso</i> di Castiglia. Con questi e
con tutto il loro sforzo i Pavesi, gli Astigiani
e <i>Guglielmo marchese</i> di Monferrato
andarono a dare il guasto al territorio
d'Alessandria, e stettero otto giorni
addosso a quel popolo. Non sapendo gli
Alessandrini come levarsi d'attorno questo
fiero temporale, chiesero capitolazione,
e fu convenuto ch'essi rinunziassero
al dominio del re Carlo, con che cesserebbono
le offese. Nel mese poscia di
giugno passarono ai danni della città di
Alba e di Savigliano. Presero Saluzzo e
Ravello: il che diede motivo a <i>Tommaso
marchese</i> di Saluzzo di abbandonar la
lega del re Carlo, e di unirsi cogli Astigiani.
Tornati nel distretto d'Alba, diedero
il guasto al paese sino alle porte di
quella città, e gli Astigiani fecero quivi
correre al pallio nel dì di San Lorenzo
in vitupero de' nemici. Vollero gli uffiziali
del re Carlo far pruova della lor
bravura, e diedero battaglia, ma con riportarne
la peggio, essendo rimasto ferito
in volto Filippo siniscalco d'esso re, e
Ferraccio da Sant'Amato maresciallo
con circa cento quaranta Provenzali.
Per queste traversie il suddetto siniscalco
<span class="pagenum" id="Page_108">[108]</span>
si ritirò in Provenza, e lasciò ad
Alba, Cherasco, Savigliano, Mondovico,
ossia Mondovì, e Cuneo, di levarsi di
sotto alla signoria del re Carlo, il cui
dominio in Piemonte si venne in questa
maniera ad accorciare non poco. Vi conservò
egli nulladimeno alcune città <span class="fnote">[Ptolom. Lucens., Hist. Ecclesias., lib. 23,
cap. 29.]</span>.
S'impadronirono gli Astigiani anche del
castello e della villa di Cossano, i cui
signori andarono in Puglia a cercar da
vivere alle spese del re. Miglior mercato
non ebbe esso re Carlo nella guerra contra
de' Genovesi <span class="fnote">[Caffari, Annal. Genuens., lib. 9, tom. 6 Rer.
Ital.]</span>. Presero bensì le sue
galee in Corsica il castello d'Aiaccio,
fabbricato e fortificato quivi dal comune
di Genova; ma i Genovesi, messo insieme
uno stuolo di ventidue galee, andarono
in traccia delle provenzali, nè trovandole
in Corsica, passarono a Trapani
in Sicilia, e bruciarono quanti legni erano
in quel porto. Iti i medesimi a Malta,
diedero il sacco all'isola del Gozzo, e
poi, venuti a Napoli, dove soggiornava lo
stesso re, per ischerno suo alzarono le
grida, e sommersero in mare le regali
bandiere; e, nel tornare a Genova, presero
molti legni d'esso re Carlo. Quindi
nella riviera di Ponente gli ritolsero Ventimiglia.
Seguì poscia una zuffa fra essi e
il siniscalco del re al castello di Mentono,
dove rimasero sconfitti essi Genovesi;
ma nulla potè fare contra di essi la potente
flotta di lui, che era venuta sino in
faccia del porto di Genova.
</p>

<p>
In Modena <span class="fnote">[Annales Veteres Mutinens., tom. 11 Rer.
Italic.]</span> divampò nell'anno
presente un grave incendio, che durò poscia
gran tempo. Prevalendo la fazione
de' Rangoni e Boschetti, furono obbligati
i Grassoni, quei da Sassuolo e da Savignano
coi loro aderenti di uscire della
città. Ingrossati poscia i fuorusciti, vennero
sino al Montale, ed accorsi i Rangoni
col popolo, attaccarono battaglia. Vi
fu grande strage dall'una parte e dall'altra;
<span class="pagenum" id="Page_109">[109]</span>
ma la peggio toccò ai Rangoni. Più
strepitosi sconcerti succederono in Bologna
nel mese di maggio <span class="fnote">[Annal. Bononiens., tom. 18 Rer. Ital.]</span>. Vennero
alle mani i Geremii, cioè la fazione guelfa,
coi Lambertazzi, seguaci della parte dell'imperio,
e si fecero ammazzamenti e
bruciamenti di case non poche per parecchi
giorni. In soccorso de' Guelfi si
mosse la milizia di Parma <span class="fnote">[Chron. Parmense, tom. 9 Rer. Ital.]</span>, Cremona,
Reggio <span class="fnote">[Memor. Potest. Regiens., tom. 8 Rer. Ital.]</span> e Modena. Era appena giunta
al Reno questa gente, che i Lambertazzi
giudicarono meglio di far certi patti colla
fazion contraria; e però, cessato il rumore
e bisogno, se ne tornarono indietro
i collegati. Ma che? Da lì a pochi giorni
si ricominciò la danza di prima, e la concordia
andò per terra. Il perchè la parte
della Chiesa richiese le sue amistà, e in
aiuto suo marciarono i Parmigiani, Reggiani,
Modenesi, Ferraresi e Fiorentini.
All'avviso di tanti soccorsi che venivano,
i Lambertazzi sloggiarono senza contrasto
nel dì 2 di giugno. Secondo altri, vi fu
gran battaglie, e ferro e fuoco si adoperò;
ma in fine, non potendo reggere i
Lambertazzi alla forza superiore de' Guelfi,
uscirono della città vinti, e si ritirarono
a Faenza, con lasciar prigionieri molti del
loro partito. Furono atterrati varii palagi
e case de' fuorusciti; e il Ghirardacci
scrive <span class="fnote">[Ghirardacci, Istor. di Bologna.]</span> che quindici mila cittadini ebbero,
in tal congiuntura, il bando. Nel
mese d'ottobre il popolo di Bologna, rinforzato
dai Guelfi circonvicini, fece oste
contra le città della Romagna che si
erano ribellate. Scacciò d'Imola i Ghibellini,
e vi mise un buon presidio. Passò
dipoi sotto Faenza, e diede il guasto a
quelle contrade; ma ritrovando ben guernita
e rigogliosa la città per gli tanti usciti
di Bologna, se ne ritornò a casa senza
far maggiori tentativi. Secondo il Corio <span class="fnote">[Corio, Istor. di Milano.]</span>,
fu guerra in quest'anno fra i Pavesi
e Novaresi collegati, e il comune di
Milano.
</p>

<p>
<span class="pagenum" id="Page_110">[110]</span>
</p>

<hr />
</div>

<div class="chapter">
<h2 class="hidden" id="MCCLXXV">MCCLXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxv</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Gregorio X</span> papa 5.</td>
  </tr>
  <tr>
    <td><span class="smcap">Ridolfo</span> re de' Romani 3.</td>
  </tr>
</table>

<p>
Gran voglia nudriva <i>Alfonso re</i> di
Castiglia di abboccarsi col pontefice <i>Gregorio
X</i>, e ne fece varie istanze, affine di
far valere le sue pretensioni sopra il regno
d'Italia <span class="fnote">[Vita Gregorii X, P. I, tom. 3 Rer. Ital.
Raynaldus, in Annal. Eccl.]</span>. Il papa, che già era tutto
per l'eletto e coronato <i>re Ridolfo</i>, premendogli
di quetare il re castigliano, e di
metter fine a queste differenze, si portò
apposta a Beaucaire in Linguadoca, dove
venne a trovarlo Alfonso. Sfoderò egli
tutte quante le sue ragioni sopra il romano
imperio, e si lamentò del papa che
avesse approvato, in competenza di lui, il
re Ridolfo. Ma il pontefice anch'egli allegò
le sue; e queste unite alla di lui costanza,
dopo un dibattimento di parecchi
dì, indussero il re a fare un'ampia rinunzia
delle sue pretensioni, e se ne tornò
in Ispagna. Scrivono altri ch'egli ne partì
disgustato. Comunque sia, o si pentisse
egli della rinunzia fatta, o non la facesse,
certo è che, ritornato a casa, assunse il
titolo d'imperadore, e manteneva corrispondenze
in Italia in specialmente col marchese
di Monferrato suo genero. Ma altro
ci voleva a conquistar l'Italia, che Io
starsene colle mani alla cintola in Ispagna,
per veder quando facea la luna. Il
papa, informato de' suoi andamenti, gli
fece sapere all'orecchio, che se non desisteva,
avrebbe adoperate le censure contra
di lui; al qual suono egli abbassò la
testa, e s'accomodò ai voleri del pontefice.
Egualmente desiderava Ridolfo re
de' Romani un abboccamento con papa
Gregorio <span class="fnote">[Annal. Colmar. Ptolomaeus Lucens., Hist.
Eccl., tom. 11 Rer. Ital. Bernardus Guid.]</span>. Fu scelta a questo oggetto
la città di Losanna, dove arrivò nel dì 6
d'ottobre esso papa, e comparve nel dì
di san Luca anche Ridolfo. Restò ivi concertato
che il re nell'anno seguente con
<span class="pagenum" id="Page_111">[111]</span>
due mila cavalli venisse a prendere la corona
imperiale per la festa d'Ognisanti.
Si trattò della crociata, e, secondo alcuni
storici, allora solamente fu che Ridolfo
colla regina sua moglie prese la croce.
Furono di nuovo confermati alla santa
Sede tutti gli Stati, con particolar menzione
della Romagna e dell'esarcato di
Ravenna. Sen venne poscia il buon pontefice
a Milano verso la metà di novembre,
e quivi si lasciò vedere in pubblico.
Grandi carezze ed onori gli fecero i Torriani,
e riuscì loro di staccarlo dalla protezion
dell'arcivescovo <i>Ottone</i>; di maniera
che, partito da Milano il papa, con
lasciare in isola esso arcivescovo, questi
come disperato si ritirò a Biella. Nel dì
22 di novembre arrivò il pontefice a Piacenza <span class="fnote">[Chron. Placent., tom. 16 Rer. Ital.]</span>
sua patria, e vi si fermò alquanti
giorni per rimettere la quiete e
pace in quella città. Nel dì 5 di dicembre
alloggiò una sola notte in Parma <span class="fnote">[Chron. Parmense, tom. 9 Rerum Ital.]</span>, e,
continuato il viaggio, arrivò a Firenze <span class="fnote">[Ricordano Malaspina, cap. 202.]</span>.
Non volea passare per quella città, perchè
allora sottoposta all'interdetto; ma fattogli
credere che, essendo l'Arno troppo
grosso, non si potea valicare, se non valendosi
de' ponti di Firenze, passò per
colà, e benedisse quanti furono a vederlo
passare; ma, appena uscito, replicò l'interdetto
e le scomuniche contra de' Fiorentini.
Tolomeo da Lucca <span class="fnote">[Ptolomaeus Lucens. Annal. Brev., tom. 11
Rer. Ital.]</span> scrive che
egli si fermò per un mese a Firenze, per
trattar di pace fra que' cittadini. Ma non
può stare, avuto riguardo alla sua entrata
in Firenze e al tempo di sua morte.
Andò finalmente a far la sua posata in
Arezzo.
</p>

<p>
Trovandosi assai disordinata la cronologia
dei fatti di Milano in questi tempi,
tanto presso Galvano Fiamma <span class="fnote">[Gualvan. Flamma, in Manip. Flor., cap. 301.]</span> che negli
Annali di Milano <span class="fnote">[Annales Mediol., tom. 16 Rer. Ital.]</span>, non si può ben
accertare quel che succede nell'anno
<span class="pagenum" id="Page_112">[112]</span>
presente in quelle parti. Abbiamo dalla
Cronica di Piacenza, che i Pavesi colle
loro amistà cavalcarono ai danni di Milano
per le gagliarde istanze de' capitani
e valvassori, ossia de' fuorusciti di quella
città. Il conte Ubertino Lando con cento
cavalieri fuorusciti di Piacenza andò ad
unirsi con loro. E questa verisimilmente
è la guerra descritta dal Corio. Per attestato
di lui, i Pavesi, Novaresi e i nobili
usciti di Milano cogli Spagnuoli sul principio
del presente anno s'impadronirono
del nuovo ponte fabbricato dai Milanesi
sul Ticino. Per cagione di tali movimenti,
e per timore di peggio, i Torriani nel dì
diciannovesimo di gennaio strinsero lega
cogli ambasciatori di Lodi, Como, Piacenza,
Cremona, Parma, Modena, Reggio,
Crema e fuorusciti di Novara. Ma
questo non impedì i progressi de' Pavesi
e de' lor collegati, imperciocchè presero
alcune castella de' Milanesi, e diedero
loro altre spelazzate che si possono leggere
presso il suddetto Corio. Fu scoperto
in Piacenza un trattato del conte
Ubertino Lando, capo degli usciti, per
rientrare in quella città: il che costò la
vita oppur varii tormenti a molti, e non
pochi si fuggirono di Piacenza.
</p>

<p>
Appena venne il tempo da poter
uscire in campagna, che l'infellonito popolo
guelfo di Bologna fece oste contra
de' propri nazionali, cioè contra de' Lambertazzi
ghibellini rifugiati in Faenza <span class="fnote">[Memor. Potest. Regiens., tom. 8 Rer. Ital.
Annales Bonon., tom. 18 Rer. Ital.]</span>.
Giunsero fino alle porte di quella città,
in tempo che i Faentini cogli usciti Bolognesi
erano andati per liberare alcune
castella occupate dai nemici. Nel tornarsene
costoro a Faenza, scontrarono al
ponte di San Procolo, due miglia lungi
da quella città, l'armata bolognese, e, trovandosi
tagliati fuori, per necessità vennero
a battaglia. Menarono così ben le
mani, che andò in rotta il campo de' Bolognesi,
e vi furono non pochi morti, feriti
e presi. La vergogna e rabbia di tal percossa
fu cagione che i Bolognesi, vogliosi
<span class="pagenum" id="Page_113">[113]</span>
di rifarsi, chiamate in aiuto tutte le loro
amistà di Parma, Modena, Reggio e Ferrara,
formarono un potentissimo esercito,
di cui fu generale <i>Malatesta da Verucchio</i>,
cittadino potente di Rimini. Preparandosi
anche i Faentini per ben riceverli, essendo
accorso in loro aiuto il popolo di Forlì;
e scelsero per lor capitano <i>Guido conte</i>
di Montefeltro, il più accorto e valoroso
condottier d'armi che in que' dì avesse
l'Italia. Fino al ponte di San Procolo
arrivò il poderoso esercito de' Bolognesi,
e cominciò a dare il guasto al paese.
Allora il prode conte Guido mandò a sfidare
il Malatesta capitano de' Bolognesi;
e però, scelto il luogo e ordinate le schiere,
nel dì 13 di giugno si diede principio
ad una fiera battaglia. Ricobaldo <span class="fnote">[Richobaldus, in Pomar., tom. 9 Rer. Ital.]</span>
non fa menzione di sfida, ma bensì, che
osservata dal conte Guido la troppa confidenza
e mala capitaneria de' nemici,
andò ad assalirli. Tale fu l'empito e la
bravura de' Faentini e de' fuorusciti Bolognesi,
che fu messa in fuga la cavalleria
nemica, colla morte e prigionia di molti.
Allora l'abbandonata fanteria diede anche
essa alle gambe. Circa quattro mila d'essi
fanti si ristrinsero alla difesa del carroccio;
ma attorniati e balestrati dal vittorioso
esercito de' Faentini e Forlivesi,
furono obbligati a rendersi prigionieri
senza colpo di spada. De' soli Bolognesi
restarono sul campo più di tre mila e
trecento persone, e vi morirono assaissimi
nobili e plebei degli altri collegati.
Ascese a molte migliaia il numero dei
prigioni, ed immenso fu il bottino di padiglioni,
tende carriaggi ed altri arnesi,
per li quali ricchi ed allegri i vittoriosi
se ne tornarono a Faenza. A queste disavventure
ne tennero dietro dell'altre.
Cervia, per tradimento tolta all'ubbidienza
de' Bolognesi, si diede al comune
di Forlì <span class="fnote">[Chron. Forolivien., tom. 22 Rer. Ital.]</span>. Cesena fece anch'essa dei
patti coi vincitori. E i Lambertazzi s'impadronirono
di varie castella del Bolognese;
<span class="pagenum" id="Page_114">[114]</span>
con che s'infievolì di molto la
potenza di Bologna, che faceva in addietro
paura a tutti i vicini. Di questa
congiuntura profittò anche <i>Guido Novello</i>
da Polenta, ricco cittadin di Ravenna <span class="fnote">[Rubeus, Histor. Ravenn., lib. 6. Richobald.,
in Pomar., tom. 9 Rer. Ital.]</span>,
perchè, entrato in quella città, se
ne fece signore con iscacciarne i Traversari
e gli altri suoi avversarii. I Guelfi
di Toscana <span class="fnote">[Ricordano Malaspina, cap. 201. Ptolomaeus
Lucens., Annales brev., tom. 11 Rer. Ital.]</span>, cioè i Fiorentini, Lucchesi,
Sanesi, Pistoiesi ed altri, col vicario
del re Carlo, fecero oste in quest'anno
nel mese di settembre contro i Pisani, e,
dopo averli sconfitti ad Asciano, presero
quel castello. Abbiamo ancora dalla Cronica
di Sagazio Gazata <span class="fnote">[Gazata, in Chron. Regiens., tom. 18 Rer.
Ital.]</span> e dal Corio <span class="fnote">[Corio, Istoria di Milano.]</span>,
e da altri documenti di questi tempi, che
il <i>re Ridolfo</i> spedì in quest'anno Ridolfo
suo cancelliere in Italia alle città di Milano,
Cremona, Piacenza, Parma, Reggio,
Modena, Crema, Lodi ed altre, nelle
quali fece giurare a que' popoli l'osservanza
de' precetti della Chiesa e la fedeltà
all'imperadore. Seco era <i>Guglielmo
vescovo</i> di Ferrara legato apostolico.
E questo giuramento prestarono ad esso
Ridolfo anche le città della Romagna <span class="fnote">[Chron. Forolivien., tom. 22 Rer. Ital.]</span>,
giacchè il re Ridolfo, nel confermare i
privilegii alla Chiesa romana, protestò di
farlo <i>sine demembratione imperii</i>; e la
Romagna da più secoli dipendeva dai soli
imperadori o re d'Italia, siccome fu altrove
provato <span class="fnote">[Piena Esposizione dei Diritti Cesarei ed
Estensi sopra Comacchio.]</span>. Mancò di vita in questo
anno nel dì 16 d'agosto <i>Lorenzo Tiepolo</i>
doge di Venezia, e in luogo suo restò
eletto <i>Jacopo Contareno</i> <span class="fnote">[Dandul., in Chronico, tom. 12 Rer. Ital.]</span>. Sotto il
suo governo ebbero i Veneziani lunga
guerra cogli Anconitani, e più d'una volta
la lor armata navale fu all'assedio di
quella città, ma con poco onore e profitto.
</p>

<p>
<span class="pagenum" id="Page_115">[115]</span>
</p>

<hr />
</div>

<div class="chapter">
<h2 class="hidden" id="MCCLXXVI">MCCLXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="smcap lowercase">mcclxxvi</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Innocenzo V</span> papa 1.</td>
  </tr>
  <tr>
    <td><span class="smcap">Adriano V</span> papa 1.</td>
  </tr>
  <tr>
    <td><span class="smcap">Giovanni XXI</span> papa 1.</td>
  </tr>
  <tr>
    <td><span class="smcap">Ridolfo</span> re de' Romani 4.</td>
  </tr>
</table>

<p>
Un ottimo pontefice, pontefice di sante
intenzioni, mancò in quest'anno alla Chiesa
di Dio. Cioè infermatosi in Arezzo papa
<i>Gregorio X</i> nel dì 10 di gennaio, allorchè
più v'era bisogno di lui per compiere
la crociata in Oriente, diede fine ai
suoi giorni <span class="fnote">[Ptolom. Lucens., Hist. Eccl., tom. 11 Rer.
Ital. Bernard. Guid. Raynald., in Annal. Ecclesiast.]</span>. Siccome la vita sua era
stata illustre per la santità de' costumi,
così la morte sua fu onorata da Dio con
molte miracolose guarigioni d'infermi
per intercessione sua: laonde si meritò
il titolo di beato. Chiusi in conclave i
cardinali, secondo la costituzione fatta
dal medesimo defunto pontefice nel concilio
di Lione, vennero nel dì 21 d'esso
gennaio all'elezione di un nuovo pontefice.
Cadde questa nel <i>cardinal Pietro</i> da
Tarantasia dell'ordine de' Predicatori,
vescovo d'Ostia e teologo insigne, il
qual prese il nome d'<i>Innocenzo V</i>. Passò
egli da Arezzo a Roma, dove fu coronato,
e portossi poi ad abitare nel palazzo
lateranense. Avendogli spedita i Genovesi <span class="fnote">[Caffari, Annal. Genuens., lib. 9, tom. 6 Rer.
Ital.]</span>
una nobile ambasceria, tanto
si adoperò il buon pontefice, benchè malato,
che conchiuse pace fra il <i>cardinale
Ottobuono</i> del Fiesco e i fuorusciti di
Genova dall'una parte, e il comune di
Genova dall'altra. Ma mentre egli andava
disponendo di far molte imprese in
servigio della Chiesa di Dio, la morte il
rapì nel dì 22 di giugno. Pertanto, in
un nuovo conclave raunati i cardinali,
elessero papa nel dì 12 di luglio il suddetto
Ottobuono del Fiesco Genovese,
cardinal diacono di Santo Adriano, nipote
d'Innocenzo IV, il quale assunse il nome
d'<i>Adriano V</i>, e levò tosto l'interdetto da
<span class="pagenum" id="Page_116">[116]</span>
Genova patria sua. Era egli vecchio ed
infermiccio; però, venuto a Viterbo per
cercare miglior aria della romana nella
state, quivi nel dì 18 d'agosto trovò la
morte, senza essere passato al sacerdozio
e senza aver ricevuta la consecrazione
e corona. Furono dunque duramente
rinserrati dal popolo di Viterbo
in un conclave i cardinali <span class="fnote">[Bernardus Guid. Ptolomaeus Lucens. et alii.]</span>, e questi,
se non vollero morir di fame, si accordarono
nel dì 13 di settembre ad eleggere
papa <i>Pietro</i> figliuol di Giuliano, di
nazion Portoghese, nato in Lisbona, comunemente
chiamato Pietro Ispano, cardinal
vescovo tuscolano, uomo di molta
letteratura, sì nella filosofia aristotelica
alla moda secca de' suoi tempi, che nella
medicina. Questi prese il nome di <i>Giovanni
XXI</i>, benchè dovesse dirsi <i>Giovanni
XX</i>; e, portatosi a Roma, fu coronato
colla tiara pontificia <span class="fnote">[Raynald., in Annal. Ecclesiast. Martinus
Polonus.]</span>. Annullò egli
la costituzion di papa Gregorio X intorno
al conclave, che il suo antecessore avea
sospesa, e rinnovò le scomuniche e gli
interdetti contra de' Veronesi e Pavesi, i
più costanti nel ghibellinismo. La Cronica
di Forlì <span class="fnote">[Chron. Forolivien., tom. 22 Rer. Ital.]</span>, seguitando, a mio credere,
le dicerie del volgo, ha le seguenti
parole: <i>Papae quatuor mortui, duo divino
judicio, et duo veneno exhausto</i>.
</p>

<p>
Tengo io per fermo che le avventure
di <i>Ottone Visconte</i>, narrate da Galvano
Fiamma <span class="fnote">[Gualvan. Flamma, Manip. Flor., cap. 311.]</span> e dall'autore degli Annali
Milanesi <span class="fnote">[Annales Mediol., tom. 16 Rer. Ital.]</span> sotto l'anno precedente, appartengano
al presente: del che parimente
si avvide il Sigonio <span class="fnote">[Sigon., de Regn. Ital.]</span>. Dappoichè
si fu esso Ottone arcivescovo di Milano
ritirato a Biella, i nobili fuorusciti di
Milano, trovandosi come disperati, si ridussero
a Pavia, dove indussero Gotifredo
conte di Langusco ad essere loro
capitano, con fargli sperare la signoria
<span class="pagenum" id="Page_117">[117]</span>
di Milano. Alla vista di così ingordo guadagno
assunse egli ben volentieri il baston
del comando; e, con quante forze
potè, passato sul lago Maggiore, s'impadronì
delle due terre e rocche di Arona
ed Anghiera. Unironsi anche i popoli
delle circonvicine valli con lui. Venne
perciò <i>Casson dalla Torre</i> co' Tedeschi,
inviati a Milano dal <i>re Ridolfo</i>, e con altre
soldatesche all'assedio d'Anghiera e
d'Arona, con riacquistar quelle terre e
rocche. Durante l'assedio d'essa Anghiera,
volendo il conte di Langusco dar
soccorso agii assediati, vi restò prigioniere
con assai nobili fuorusciti di Milano.
Condotti questi a Gallerate <span class="fnote">[Stephanard., Poem., lib. 2, tom. 9 Rer. Ital.]</span>, quivi
con orrida barbarie a trentaquattro di
essi fu mozzo il capo: e fra questi infelici
si contò Teobaldo Visconte, nipote
dell'arcivescovo Ottone, e padre di Matteo
Magno Visconte, di cui avremo molto
a parlare. Si accorò a questa nuova
l'arcivescovo Ottone, e gridò: <i>Perchè non
ho perduto io piuttosto l'arcivescovato,
che un sì caro nipote?</i> Poscia, venuto a
Vercelli, trovò quivi la nobiltà fuoruscita,
che il pregò d'essere lor capo e generale
d'armata. Se ne scusò con dire
che non conveniva ad un vescovo il vendicarsi,
ma bensì il perdonare; nulladimeno
s'eglino avessero deposti gli odii e
l'ire, avrebbe assunto il comando. Ito
con essi a Novara, ed ammassata gran
gente, venne ad impadronirsi del castello
di Seprio. Finì in male questa impresa,
perchè da' Torriani fu disperso l'esercito
suo, ed, essendo egli fuggito a Como, gli
furono serrate le porte in faccia. Ridottosi
a Canobio sul lago Maggiore, tanto
perorò, tanto promise, che tirò quel popolo
ed altri a formare una picciola flotta
di barche, colle quali prese Anghiera, ed
imprese l'assedio d'Arona, al quale per
terra accorsero anche i Pavesi e Novaresi
col marchese di Monferrato. Ma sopraggiunto
Casson dalla Torre coi Tedeschi
e con tutto il popolo di Milano, il
fece ben tosto sloggiare, e spogliò il campo
<span class="pagenum" id="Page_118">[118]</span>
loro. Se ne fuggì Simon da Locarno
colle barche; e questi, andato poi, per ordine
dell'intrepido Ottone, a Como, per
veder di muovere quel popolo in aiuto
suo, destramente accese la discordia fra
i Comaschi, volendo l'una parte col vescovo
della città aiutar l'arcivescovo, e
r altra stare unita coi Torriani. Si venne
alle mani; lungo fu il combattimento;
ma in fine prevalsero i fautori del Visconte,
e furono scacciati gli aderenti
alla casa della Torre <span class="fnote">[Gazata, Chron. Regiens., tom. 18 Rer. Ital.]</span>. Ricevuta questa
lieta nuova, l'arcivescovo Ottone volò
a Como, e quivi attese a prepararsi per
cose più grandi.
</p>

<p>
I maneggi del conte Ubertino Landò,
gran ghibellino e capo de' nobili fuorusciti
di Piacenza, ebbero in quest'anno
esito felice <span class="fnote">[Chron. Placentin., tom. 16 Rer. Ital.]</span>. Imperciocchè amichevolmente
con onore fu ricevuto in quella
città, e solennemente giurata concordia
e pace fra il popolo e la nobiltà. Anche
in Modena <span class="fnote">[Annales Veteres Mutinens., tom. 11 Rer. Ital.]</span> fu conchiuso accordo tra
la fazion dominante de' Rangoni e Boschetti,
e l'altra de' Grassoni, da Sassuolo
e da Savignano usciti, la quale rientrò
nella città. Riuscì in quest'anno al popolo
guelfo di Bologna di ricuperar Loiano
e varie altre castella occupate dagli
avversarii Lambertazzi: il che fece crescere
il coraggio ai cittadini dopo le
tante passate disgrazie. Tornarono i Fiorentini <span class="fnote">[Ricord. Malaspina, cap. 205.]</span>,
Lucchesi, ed altri Guelfi di
Toscana a far oste contra de' Pisani ghibellini.
Aveano questi tirato un gran fosso,
lungo otto miglia, poco di là dal ponte
d'Era, per difesa dei loro territorio, e
fortificatolo con isteccati e bertesche.
Chiamavasi il Fosso Arnonico. Ma trovarono
modo i Guelfi di valicarlo e di
dare addosso ai Pisani, i quali si raccomandarono
alle gambe; e tal fu la loro
paura, che dimandarono di capitolare.
Seguì dunque pace fra que' popoli, con
<span class="pagenum" id="Page_119">[119]</span>
aver dovuto i Pisani rimettere in città il
conte Ugolino con tutte le altre famiglie
guelfe già sbandite, e restituire Castiglione
e Cotrone ai Lucchesi, con altri patti <span class="fnote">[Ptolomaeus Lucens., Annal. brev., tom. 11
Rer. Ital. Chronic. Parmense, tom. 9 Rer. Italic.]</span>.
Mediatori di questa pace furono due legati
del papa e gli ambasciatori di Carlo
re di Sicilia. In questa maniera si pacificarono
ancora i Pisani coi Genovesi.
Ad una voce tutte le croniche asseriscono
che memorabile fu l'anno presente
per le pubbliche calamità della Lombardia.
Si fece sentire un grave tremuoto;
le pioggie per quattro mesi furono dirotte,
di maniera che tutti i fiumi traboccarono
fuori del loro letto, e inondarono
le campagne con mortalità di molte persone
e di bestie assaissime <span class="fnote">[Caffari, Annal. Genuens., tom. 6 Rer. Ital.
Chronicon Placentin. Memorial. Potestat. Regiens.,
tom. 8 Rer. Italic.]</span>. Si tirò
dietro questo disordine. L'altro del non
poter seminare, e del guastarsi le biade
di chi pur volle metterle in terra. Per
mancanza dell'erbe un'infinità di bestie
perì; e le povere genti, estenuate dalla
fame, si dispersero per la terra, cercando
come poter fuggire la morte. Cadde per
giunta a tanti guai nella vigilia di santo
Andrea una smisurata neve, che durò
in terra sino al dì primo d'aprile dell'anno
seguente. In somma se i popoli
divisi combattevano l'un contra l'altro,
anche il cielo facea guerra a tutti. Nè si
dee tralasciare che <i>Guido conte</i> di Montefeltro <span class="fnote">[Chron. Foroliviens., tom. 22 Rer. Ital.]</span>
coi Forlivesi e Faentini costrinse
coll'assedio la terra di Bagnacavallo
a rendersi al comune di Forlì.
Ma in essa città di Forlì Paganino degli
Argogliosi e Guglielmo degli Ordelaffi,
de' principali d'essa città, passando di
buona intelligenza co' Bolognesi <span class="fnote">[Chronic. Caesen., tom. 14 Rer. Italic.]</span>, tentarono
di farvi mutazione di stato; e
una notte a questo fine attaccarono il
fuoco al palazzo del pubblico. Ma, accorso
il popolo, nè potendo essi resistere
alla piena, se ne fuggirono cogli altri
<span class="pagenum" id="Page_120">[120]</span>
Guelfi a Firenze, dove si studiarono di
sommuovere quel comune contra di Forlì.
Secondo la Cronica di Parma, l'uscita
dei Guelfi da Forlì accadde nell'anno seguente.
</p>

<hr />
</div>

<div class="chapter">
<h2 class="hidden" id="MCCLXXVII">MCCLXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxvii</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Niccolò III</span> papa 1.</td>
  </tr>
  <tr>
    <td><span class="smcap">Ridolfo</span> re de' Romani 5.</td>
  </tr>
</table>

<p>
Soggiornava papa Giovanni XXI in
Viterbo, e non solo sperava, ma si prometteva
con franchezza una lunga vita,
e se ne lasciava intendere con chiunque
trattava con lui; ma questi conti gli andarono
falliti <span class="fnote">[Ptolomaeus Lucensis, Nangius. Raynaldus,
Annal. Eccles.]</span>. S'era egli fatta fabbricare
una bella camera presso al palazzo
della città. Questa gli cadde un giorno,
oppure una notte, addosso, e da quella
rovina restò sì mal concio, che da lì a
sei giorni, cioè nel dì 16 di maggio, oppure
nel seguente, finì di vivere. Se si
eccettua la sua affabilità con tutti, e la
sua liberalità verso i letterati, massimamente
poveri, nel resto egli ci vien dipinto
dagli scrittori come uomo pieno di
vanità, che nelle parole e ne' costumi
non mostrava prudenza e discrezione, e
spezialmente ebbe un difetto che non se
gli può perdonare <span class="fnote">[Ptolomaeus Lucensis, Hist. Eccles.]</span>: cioè amava egli
poco i monaci e i frati; e dicono, che se
Dio nol levava presto dal mondo (e fu
creduto anche che il levasse per questo),
egli era per pubblicare qualche decreto
contra di loro. Potrebbe ciò far sospettare
che le penne de' religiosi, dai quali
unicamente abbiamo le poche memorie
della sua vita, avessero oltre il dovere
aggravata la fama di questo pontefice <span class="fnote">[Siffridus, in Chron.]</span>,
con giugnere fino a dire, aver egli scritto
un libro pieno d'eresie: cosa manifestamente
falsa, e non saputa da alcuno degli
Italiani. Durò la vacanza della santa
Sede sei mesi, e in questo mentre insorsero
delle differenze fra <i>Ridolfo re</i> dei
<span class="pagenum" id="Page_121">[121]</span>
Romani e <i>Carlo re</i> di Sicilia. Con tutte
le belle promesse fatte dall'ultimo di
rilasciar tutto ciò che spettava all'imperio,
dappoichè fosse eletto ed approvato
dalla santa Sede un re de' Romani
od un imperadore, non dovette egli
permettere che i popoli della Toscana,
della quale s'intitolava vicario, prestassero
il giuramento di fedeltà ad esso re
Ridolfo; ed essendo tuttavia senator di
Roma, non gli piacea che alcun venisse
a prender ivi la corona <span class="fnote">[Raynald., in Annal. Eccl.]</span>. Nacque perciò
nebbia di rancore fra questi due
principi; e perciocchè Ridolfo si preparava
per calare in Italia, il sacro collegio
de' cardinali il pregò di sospendere la
sua venuta, finchè fosse stabilita una
buona concordia fra lui e il re Carlo.
Finalmente nel dì 25 di novembre, festa
di santa Caterina, i primi discordi cardinali,
stretti dal popolo di Viterbo, concorsero
coi lor voti nell'elezione di <i>Giovanni
Gaetano</i> della nobil casa degli Orsini
Romani, cardinal diacono di San
Niccolò in Carcere Tulliano <span class="fnote">[Ptolomaeus Lucens, Hist. Eccles., tom. 11
Rer. Ital. Jordanus, in Chron. Memor. Potest. Regiens.
Bernardus Guid.]</span>, personaggio
d'animo grande e di non minore
attività e prudenza, ed amatore dei
religiosi, e soprattutto de' frati minori.
Prese egli il nome di <i>Niccolò III</i>. Non
tardò a passar colla sua corte a Roma,
dove nella festa di santo Stefano fu ordinato
prete, poi consecrato e coronato.
Fece anch'egli sapere al re Ridolfo, se
non erano prima acconce le sue differenze
col re Carlo, che sospendesse la
sua venuta in Italia, come si può credere,
così imboccato dai ministri del re
Carlo, il quale troppo gran mano allora
avea nella corte pontificia, per non dire
ch'egli vi facea da padrone.
</p>

<p>
Dacchè fu in Como <i>Ottone Visconte</i>
arcivescovo di Milano, dichiarò capitano
de' nobili milanesi fuorusciti Riccardo
conte di Lomello, il quale venne a trovarlo
con grossa cavalleria e fanteria di
<span class="pagenum" id="Page_122">[122]</span>
Pavesi e Novaresi <span class="fnote">[Gualvaneus Flamma, Manip. Flor., cap. 313.
Annal. Mediol., tom. 16 Rer. Ital. Memorial. Potest.
Regiens., tom. 8 Rer. Ital. Stephanard., Poem.,
tom. 9 Rer. Ital.]</span>. Unito questo gagliardo
rinforzo coi Comaschi, dopo la
presa di Lecco e d'altre castella, passò
l'arcivescovo colla sua armata alla terra
di Desio. Allora i Torriani con potente
esercito di cavalli e pedoni mossero da
Milano, e vennero per fermare il corso
dell'armata nemica. Si attaccò nel dì 21
di gennaio, festa di sant'Agnese, una
atroce e sanguinosa battaglia; ma perciocchè
chiunque militava dalla parte
dell'arcivescovo, dicea daddovero, laddove
da quella de' Torriani molti non per
genio, ma per non poter di meno, aveano
prese l'armi, in fine la vittoria si dichiarò
favorevole all'arcivescovo. Non solamente
rimase sconfitto l'esercito dei
Torriani, ma molti di loro stessi vennero
alle mani de' Comaschi, che poi li rinserrarono
nelle carceri di Monte Baradello.
Fra questi si contò lo stesso <i>Napo</i> ossia
<i>Napoleone</i> signor di Milano, <i>Mosca</i> suo
figliuolo. <i>Guido</i>, <i>Herech</i> ossia Rocco,
<i>Lombardo</i> e <i>Carnevale</i>. <i>Francesco</i> dalla
Torre, ch'era il secondo padrone di Milano,
restò ucciso da' villani. Non fu a
tempo per intervenire a questo fatto di
armi <i>Cassone</i> ossia Gastone dalla Torre
figliuolo del suddetto Napo, che con cinquecento
cavalli si trovava a Cantù. Ma,
udita ch'egli ebbe l'infausta nuova della
rotta de' suoi, senza perdere tempo, spronò
alla volta di Milano, dove trovò le
porte chiuse. Entrato per forza, vide un
altro doloroso spettacolo, cioè il popolo
che dava il sacco alla casa sua e de' suoi
parenti, e stava in gran copia armato al
Broletto. Volle scacciare il popolaccio
intento al saccheggio, e ne ammazzò anche
molti; ma scorgendo che la gente
della città non gli prestava più nè ubbidienza
nè aiuto, anzi, temendo d'esser
sopraffatto dalla moltitudine, uscì della
città, e cavalcò verso Lodi. Ivi ancora
trovò mutata la fortuna, perchè i Lodigiani
<span class="pagenum" id="Page_123">[123]</span>
gli serrarono le porte in faccia:
laonde si ritirò a Cremona, e dagli stessi
Cremonesi fu pregato di andarsene, e però
si trasferì a Parma.
</p>

<p>
Ottone arcivescovo, dopo aver salvata
la vita a Napo dalla Torre, s'inviò col
vittorioso esercito alla volta di Milano.
Gli venne incontro processionalmente
il clero e popolo, gridando: <i>Pace, pace.</i>
Ed ebbero pace infatti, perchè Ottone
diede rigorosi ordini che niuna vendetta
facessero i nobili, nè fosse recato male
o danno alcuno alle persone e robe dei
cittadini. Visitò prima d'ogni altra cosa
la Basilica Ambrosiana, e poi, di comune
consenso del popolo e de' nobili, fu acclamato
signor di Milano nel temporale.
Fecero oste i Pavesi nell'aprile e maggio
al castello della Pietra <span class="fnote">[Chron. Parmense, tom. 9 Rer. Ital.]</span>, dove si erano
afforzati i nobili fuorusciti della loro
città che tenevano la parte della Chiesa,
cioè la guelfa. Colà ancora in aiuto dei
Pavesi si portarono i Milanesi col loro
carroccio, e col rinforzo d'altre città
ghibelline. Ma per essere venuta in soccorso
degli assediati tutta la milizia di
Parma con assai cavalleria spedita da
Reggio, Modena e Brescia, fu d'uopo che
gli assedianti si ritirassero con poco lor
gusto. Mirabil cosa è il vedere come in
questi tempi fossero sempre in moto le
milizie delle città libere, e or qua or là
per propria difesa, o per sostenere i collegati
o la loro fazione. Interpostisi poi
varii pacieri, nel dì 15 di novembre si
conchiuse concordia e pace fra gli usciti
di Pavia e le comunità di Cremona ed
Alessandria dall'una parte, e il comune
di Pavia e il marchese di Monferrato
dall'altra: con che furono rilasciati tutti
i prigioni. Alcuni masnadieri banditi da
Parma e Cremona occuparono Guastalla,
che era in questi tempi sotto il dominio
di Cremona; ma, essendovi prestamente
accorsi gli uomini di Castel Gualtieri, fu
ricuperata quella terra, e condotti quei
malfattori incatenati a Cremona. Erano
<span class="pagenum" id="Page_124">[124]</span>
marciati alla volta di Ravenna secento
cavalieri, ch'erano al soldo di Bologna <span class="fnote">[Annal. Bononiense, tom. 18 Rer. Ital.]</span>,
con sessanta altri di quei cittadini, per
portare una buona somma di danaro a
quella città. Assaliti per istrada dai Lambertazzi,
ne restarono cento sul campo,
e circa ducento presi col danaro furono
condotti nelle carceri di Faenza. Essendosi
ritirati a Firenze i Guelfi usciti di
Forlì <span class="fnote">[Chron. Forolivien., tom. 22 Rer. Ital.]</span>, cominciarono una tela coi Fiorentini
e coi Geremii guelfi dominanti in
Bologna, facendo loro infallibilmente sperare
l'acquisto della città di Forlì. Entrarono
a braccia aperte in questo trattato
essi Geremii, ed inviarono a Firenze per
ostaggi venticinque figliuoli de' nobili.
Impegnarono anche per due anni le gabelle
per pagar la gente che si assoldava.
Il podestà di Parma con tutta la milizia
di quella città, e ducento cavalieri reggiani
ed altrettanti modenesi vennero in
servigio d'essi Bolognesi. Quattrocento
pure Ravegnani andarono ad unirsi con
loro. Marciò quest'armata nel dì 4 di
ottobre ad Imola; e nello stesso tempo
il conte Guido Selvatico da Dovadola,
capitano de' soldati ammassati in Firenze
e de' fuorusciti di Forlì, passò di qua dall'Apennino,
e prese molte castella dei
Forlivesi. Ribellaronsi allora a Forlì
molti castellani, e si fortificarono spezialmente
in Civitella e Valbona. Per opporsi
ai loro avanzamenti uscì in campagna
il <i>conte Guido</i> da Montefeltro coi Forlivesi,
e nel dì 14 di novembre a forza di
armi ricuperò Civitella: il che bastò a
mettere tal paura nel conte Selvatico e
ne' Fiorentini, che, lasciando indietro
molti cavalli, arnesi ed equipaggio, più
che in fretta ripassarono l'Apennino. Intanto
i Bolognesi da Imola s'erano inoltrati
sino al ponte di San Procolo; ma,
intesa la ritirata de' Fiorentini, giudicarono
saviezza il ritornarsene anch'eglino
a casa. Era signor di Verona in questi
tempi <i>Mastino dalla Scala</i>. Contra di
lui fu fatta una congiura da molti cittadini,
<span class="pagenum" id="Page_125">[125]</span>
tutti annoverati da Parisio da Cereta <span class="fnote">[Chron. Veronens., tom. 8 Rer. Ital. Memoriale
Potestat. Regiens., tom. eod.]</span>;
e costoro nel dì 17 di ottobre il
fecero levar di vita da quattro assassini.
A questo avviso <i>Alberto dalla Scala</i> suo
fratello, che era allora podestà di Mantova <span class="fnote">[Chron. Placent, tom. 16 Rer. Ital.]</span>,
colla cavalleria di quella città
corse a Verona, nè dimenticò di far aspra
vendetta de' congiurati, con restarvi tormentato
ed ucciso chiunque gli cadde
nelle mani. Gli altri che fuggirono ebbero
il bando, e furono confiscati tutti i
lor beni. Per volere di quel popolo succedette
esso Alberto nel dominio di Verona.
Pretende Albertino Mussato, storico
padovano <span class="fnote">[Mussatus, Histor., lib. 10, Rubr. 2.]</span>, che gli Scaligeri, o vogliam
dire i signori dalla Scala, venissero da
bassi e sordidi progenitori, venditori di
olio, essendo stato portato Mastino I dal
favore della dominante plebe a così alto
grado. Gli eruditi veronesi meglio di me
sapran dire se ciò sussista. Posso ben io
asserire che ancora in quest'anno provò
la Lombardia <span class="fnote">[Chronic. Parmense.]</span> un terribil caro di viveri
ed inondazioni d'acque; fu inoltre una
gran mortalità d'uomini e di bestiame per
tutta l'Italia.
</p>

<hr />
</div>

<div class="chapter">
<h2 class="hidden" id="MCCLXXVIII">MCCLXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxviii</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Niccolò III</span> papa 2.</td>
  </tr>
  <tr>
    <td><span class="smcap">Ridolfo</span> re de' Romani 6.</td>
  </tr>
</table>

<p>
A cose grandi tendevano i pensieri
del romano pontefice <i>Niccolò III</i>. Il più
strepitoso affare fu quello d'indurre <i>Ridolfo</i>
re de' Romani a rilasciare il dominio
e possesso della Romagna, allegando la
donazione fattane alla Chiesa romana da
Pippino re di Francia, e confermata poi
da diversi susseguenti imperadori <span class="fnote">[Ptolomaeus Lucens., Hist. Eccl., tom. 11
Rer. Ital. Ricordano Malaspina. Giovanni Villani
ed altri.]</span>.
Era da più secoli in uso, che, non ostante
i diplomi e le donazioni o concessioni di
quel paese, continuarono i re d'Italia e
<span class="pagenum" id="Page_126">[126]</span>
gl'imperadori a ritenere il dominio dell'esarcato
di Ravenna, senza che se ne
lagnassero i romani pontefici: del che a
me sono ascosi i motivi e le ragioni. Ora
il magnanimo papa Niccolò fece di vigorose
istanze al re Ridolfo per l'effettiva
cessione della Romagna, non gli parendo
conveniente che Ridolfo ritenesse come
Stato dell'imperio quello che col suo
stesso diploma dicea d'aver conceduto
alla Chiesa di Roma. Gran dibattimento
su questo vi fu; ma perchè Ridolfo non
voleva inimicarsi un pontefice di sì grande
animo, in tempo massimamente che era
nata guerra fra lui ed <i>Ottocaro</i> formidabil
re di Boemia e signore dell'Austria e Stiria;
per timore ancora ch'esso papa non
passasse a fomentare i disegni ambiziosi
del <i>re Carlo</i> contra dell'imperio; e finalmente
per liberarsi dalle censure, nelle
quali era incorso, o si minacciava che voleansi
fulminare contra di lui, sull'esempio
di Federigo II, per non aver finora
adempiuto il voto della crociata: certo è
ch'egli forzato venne alla cession della
Romagna in favore della Chiesa romana.
E siccome Ridolfo spedì un suo uffiziale
a metterne il papa in possesso, così il papa
inviò i suoi legati a quelle città per farsi
riconoscere signore e sovrano d'esse
terre. Intorno a questo affare son da vedere
gli Annali Ecclesiastici del Rinaldi <span class="fnote">[Raynald., in Annal. Ecclesiast.]</span>.
L'autore della Cronica di Parma <span class="fnote">[Chron. Parmens., tom. 9 Rer. Ital.]</span>
scrive che <i>semper romani pontifices de
republica aliquid volunt emungere, quum
imperatores ad imperium assumuntur</i>. Non
si sa che Ferrara e Comacchio riconoscessero
la sovranità pontificia. Bologna <span class="fnote">[Sigon., de Regno Ital., lib. 20.]</span>
la riconobbe, ma con certe condizioni
e riserve. Alcune città si diedero
liberamente al papa, altre negarono di
farlo. Ma certo non cadde punto allora
in pensiero alla corte di Roma di pretendere
città dell'esarcato, Modena, Reggio,
Parma e Piacenza, come gli adulatori
degli ultimi secoli incominciarono a
<span class="pagenum" id="Page_127">[127]</span>
sognare o a fingere con ingiuria della
verità patente.
</p>

<p>
L'altro grande affare, a cui s'applicò
il pontefice, fu quello di abbassar la potenza
di <i>Carlo re</i> di Sicilia. Covava egli
in suo cuore non poco d'odio contra di
lui. Ricordano Malaspina <span class="fnote">[Ricordano Malaspina, cap. 204. Giovanni
Villani. S. Antonio.]</span> ne attribuisce
l'origine all'aver egli richiesta per moglie
d'un suo nipote una nipote d'esso re Carlo,
con riportarne la negativa, avendo risposto
il re che non era degno il lignaggio
d'un papa di mischiarsi col suo regale,
perchè la di lui signoria non era ereditaria.
Così almeno si disse; e che questo
pontefice fosse appassionato forte per la
esaltazione della sua famiglia, di maniera
che alcuni l'hanno spacciato per autore
del nepotismo, lo accennerò fra poco.
Noi non falleremo credendo che ad esso
papa dispiacesse forte la maniera tirannica,
con cui il re Carlo governava la
Puglia e Sicilia, e il mirarlo far da padrone
in Roma, come senatore, con volere
esso re raggirare a suo modo la corte
pontificia, massimamente nell'occasion
della sede vacante, essendosi detto che i
suoi maneggi nell'ultimo conclave erano
stati forti per impedir l'elezione del medesimo
pontefice Niccolò, e per farla cadere
in qualche cardinal franzese. Crebbe
ancora la di lui avversione, perchè, trattandosi
di riunir la Chiesa greca colla
latina, il re Carlo, per sostener le pretensioni
di <i>Filippo</i> suo genero all'imperio di
Oriente, guastava tutte le orditure del
papa, col dar fomento agli scismatici ribelli
dell'imperador greco <i>Michele Paleologo</i>,
principe inclinato all'unione e pace
delle Chiese. La conclusione di tutto questo
si è, che il papa indusse il re Carlo a
rinunziare al vicariato della Toscana, per
soddisfare alle premure del re Ridolfo,
ed insieme al grado di senatore di Roma.
Dopo di che fece una costituzione, <span class="fnote">[C. Fundamentum, de Election. in Sexto.]</span>, in
cui, rammemorando la donazione, benchè
falsa, di Costantino, proibisce da lì innanzi
<span class="pagenum" id="Page_128">[128]</span>
l'esaltare al posto di senatore alcuno
imperadore, re, principe, duca, marchese,
conte e qualsivoglia persona potente.
Calò la testa il re Carlo, perchè
anch'egli temeva che, se ricalcitrasse, un
papa di tanto nerbo gli rivolgesse contra
l'armi del re Ridolfo e degl'Italiani.
</p>

<p>
Secondo la Cronica di Parma <span class="fnote">[Chron. Parmense, tom. 9 Rer. Ital.]</span>, nel
precedente anno i Torriani cacciati da
Milano cominciarono la guerra contra di
<i>Otton Visconte</i>, arcivescovo e signore di
quella città. Nel mese di giugno entrò
<i>Casson dalla Torre</i> co' suoi parenti in
Lodi; alla qual nuova i Milanesi col carroccio,
e i Pavesi anch'essi col carroccio
loro si portarono ad assediar
quella città. Ma venuto <i>Raimondo dalla
Torre</i> patriarca d'Aquileia con un grosso
corpo di cavalleria e di balestrieri furlani,
con cui si uni la milizia di Cremona,
Parma, Reggio e Modena, questo
esercito fece levar quell'assedio. Nulla di
ciò si legge presso gli storici milanesi
sotto il suddetto precedente anno, perchè
tali fatti son da riferire al presente, nel
quale si sa che i Torriani fecero gran
guerra a Milano <span class="fnote">[Gualv. Flamma, in Manip. Flor., cap. 315.
Annales Mediolanens., tom. 16 Rer. Ital.]</span>. <i>Casson dalla Torre</i>,
uomo d'intrepidezza mirabile, secondo
il Corio <span class="fnote">[Corio, Istor. di Milano.]</span>, entrò di maggio, siccome
poco fa è detto, in Lodi con truppe tedesche
e furlane e coi fuorusciti di Milano,
e diede principio alle ostilità con iscorrere
fino alle porte di Milano e far prigioni
circa mille tra nobili e popolari.
Atterrito da questo avvenimento Ottone
arcivescovo, per rimediarvi e per rinforzare
il partito suo, giudicò bene di condurre
per capitano de' Milanesi <i>Guglielmo
marchese</i> di Monferrato, principe di gran
potenza. Imperciocchè, se è vero ciò che
ha l'autore della Cronica di Piacenza <span class="fnote">[Chron. Placentin., tom. 16 Rer. Ital.]</span>,
egli era capitano e signore anche di Pavia,
Novara, Asti, Torino, Alba, Ivrea,
Alessandria e Tortona, ed in questo
<span class="pagenum" id="Page_129">[129]</span>
medesimo anno nel dì 3 di luglio ebbe la
signoria di Casale di Monferrato per dedizion
di quel popolo. Ma il capitanato di
Pavia l'ebbe egli molto più tardi, e così
d'altre città, siccome diremo. Benvenuto
da San Giorgio <span class="fnote">[Benvenuto da San Giorgio, Istoria del Monferrato,
tom. 23 Rer. Ital.]</span> cita lo strumento, con
cui nel dì 16 d'agosto i Milanesi condussero
per lor capitano esso marchese colla
provvisione annuale di dieci mila lire, e
di cento lire ogni giorno, per anni cinque
avvenire. Venne il marchese a Milano
con cinquecento uomini d'armi, e poi di
settembre condusse tutte le forze sue e
de' Milanesi e Pavesi contra di Lodi. Diede
il guasto al paese, prese qualche castello
di poca resistenza; ma, all'udire che i
Cremonesi e Parmigiani, aiutati anche
dai Reggiani e Modenesi, s'appressavano
con grande sforzo in aiuto de' Torriani,
se ne tornò bravamente a Milano. Abbiamo
nondimeno da Galvano Fiamma che
passarono male in questo anno gli affari
de' Milanesi, perchè Casson dalla Torre
prese Marignano, Triviglio, Caravaggio ed
altri luoghi; ridusse quasi in cenere Crema,
diede il guasto al territorio di Pavia;
altrettanto fece all'isola dì Fulcherio; ed
ebbe tal coraggio, che con una scorreria
arrivò fin sotto Milano, e scagliò l'asta
sua contra di porta Ticinese. Nel dì 10
d'agosto s'impadronì ancora di Cassano
e di Vavrio, e menò da ogni parte gran
quantità di prigioni: cose tutte che obbligarono
Ottone arcivescovo e i Milanesi,
siccome abbiam detto, a chiamare
Guglielmo marchese di Monferrato, e a
dargli la bacchetta del comando militare.
In queste liti fra i Milanesi e Torriani
non si vollero mischiare i Piacentini.
</p>

<p>
Spedì in quest'anno il pontefice <i>Niccolò
III</i> a Bologna <i>fra Latino</i> dell'ordine
de' Predicatori, suo nipote, cioè figliuolo
di una sua sorella, cardinale vescovo di
Ostia e legato della Romagna, Marca,
Lombardia e Toscana, acciocchè trattasse
di pace fra le città di quelle contrade
e fra i Geremii e i Lambertazzi
<span class="pagenum" id="Page_130">[130]</span>
usciti di Bologna. Così calde furono intorno
a ciò le premure del papa, così
efficaci i maneggi del cardinale legato e
di <i>Bertoldo Orsino</i> conte della Romagna,
fratello d'esso papa <span class="fnote">[Matth. de Griffonibus, Histor. Bononiens.,
tom. 18 Rer. Italic. Ghirardacci, Istor. di Bologna.
Sigon., de Regno Ital., lib. 20.]</span>, che, quantunque
s'incontrassero di molte opposizioni, pure
si disposero gli animi a ricevere la
concordia, a cui si venne poi nell'anno
seguente, siccome appresso diremo. Passò
dipoi in Toscana <span class="fnote">[Ricordano Malaspina, cap. 205.]</span> il medesimo cardinale
Latino, ed entrò in Firenze nel dì 8
di ottobre, con porre anche ivi le fondamenta
della pace, che seguì nell'anno
vegnente fra i Guelfi e i Ghibellini. Ebbero
nel presente guerra i Padovani coi
Veronesi <span class="fnote">[Chron. Patavin., tom. 8 Rer. Italic.]</span>, e coll'esercito si portarono
all'assedio della terra di Cologna. Uniti
con esso loro furono a questa impresa i
Vicentini sudditi, ed <i>Obizzo</i> <span class="fnote">[Chron. Estense, tom. 15 Rer. Ital.]</span> <i>marchese</i>
d'Este e signor di Ferrara, il quale, siccome
collegato, oppur come principale,
andò colle sue genti in aiuto loro. Durò
quell'assedio quarantadue giorni; in fine
l'ebbero a patti, e sembra che la restituissero
al suddetto marchese, i cui antenati
ne erano stati padroni. Dagli Annali
Ecclesiastici abbiamo <span class="fnote">[Raynaldus, in Annal. Eccl., num. 77.]</span> che il pontefice
Niccolò stese il suo desiderio della
pace non solo alle città della Romagna,
ma anche a quelle della Lombardia, con
aver data facoltà a' suoi ministri di assolvere
dalle censure e liberar dall'interdetto
il <i>conte Guido</i> di Montefeltro, il
marchese di Monferrato, le città d'Asti,
Novara, Vercelli, Pavia e Verona, purchè
giurassero di sottomettersi ai comandamenti
del papa. Non piacevano già al <i>re
Carlo</i> questi passi, perchè egli tendeva ad
esser l'arbitro dell'Italia, e il papa molto
più di lui pretendeva a questa gloria. Nè
si dee tacere che in quest'anno <span class="fnote">[Æneas Silvius, in Hist. Austr. Stero, in Annalib.
Chron. Colmar.]</span>, essendo
<span class="pagenum" id="Page_131">[131]</span>
receduto <i>Ottocaro</i> superbo e potente
re di Boemia dalla convenzione
stipulata con <i>Ridolfo re</i> de' Romani per
gli affari del ducato d'Austria, ed avendo
già ricominciata la guerra contra di
lui, nel dì 26 d'agosto si venne ad un
fierissimo fatto d'armi fra i due nemici
eserciti in vicinanza di Vienna. Restò
sconfitta l'armata boema, e lo stesso re
Ottocaro vi lasciò la vita: per così gloriosa
vittoria altamente crebbe in credito
a potenza il re Ridolfo.
</p>

<hr />
</div>

<div class="chapter">
<h2 class="hidden" id="MCCLXXIX">MCCLXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxix</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Niccolò III</span> papa 3.</td>
  </tr>
  <tr>
    <td><span class="smcap">Ridolfo</span> re de' Romani 7.</td>
  </tr>
</table>

<p>
Per opera del <i>cardinale Latino</i> legato
apostolico, e di <i>Bertoldo Orsino</i> conte di
Romagna, seguì nell'anno presente pace
e concordia fra i Geremii guelfi signoreggianti
in Bologna <span class="fnote">[Matth. de Griffonib., tom. 18 Rer. Italic.
Sigonius, de Regno Ital. Ghirardacci, Istor. di Bologna.]</span> e i Lambertazzi
ghibellini fuorusciti. Rientrarono questi
ultimi nella patria nel dì 2 agosto, e nel
dì 4 si fece una solenne riconciliazione
delle medesime fazioni, con feste grandi
ed universale allegrezza. Anche in Faenza
il suddetto cardinale legato accordò insieme
gli Accarisi coi Manfredi fuorusciti
e i lor seguaci. Parimente in Ravenna il
conte Bertoldo colla pace conchiusa fra
i Polentani e i Traversari <span class="fnote">[Chron. Forolivien., tom. 22 Rer. Ital.]</span> rimise la
quiete. Ma non andò molto che in Bologna
si sconcertarono di nuovo gli affari
per quel maledetto veleno che infettava
allora universalmente il cuore degl'Italiani.
Truovo io qui dell'imbroglio, forse
nato dall'anno pisano, adoperato da qualche
storico. Il Sigonio (se pure fin qui
egli giunse colla sua storia) differisce <span class="fnote">[Sigonius, de Regno Ital., lib. 20.]</span>
l'entrata de' Lambertazzi in quella città,
e la lor replicata uscita sino all'anno
seguente: nel che vien egli seguitato dal
Ghirardacci. Per lo contrario,
<span class="pagenum" id="Page_132">[132]</span>
Ricobaldo <span class="fnote">[Richob., in Pom., tom. 9 Rer. Ital.]</span>, storico di questi tempi, l'autore
della Cronica di Reggio <span class="fnote">[Memor. Potest. Regiens., tom. 8 Rer. Ital.]</span>, anch'esso
contemporaneo, Matteo Griffone <span class="fnote">[Matth. de Griffonibus, Histor. Bononiens.,
tom. 18 Rer. Ital.]</span>, frate
Francesco Pipino <span class="fnote">[Pipinus, Chron. Bononiens., tom. 9 Rer.
Italic.]</span>, gli Annali vecchi
di Modena <span class="fnote">[Annales Veteres Mutinens., tom. 11 Rer.
Italic.]</span> e la Cronica di Parma <span class="fnote">[Chron. Parmense, tom. 9 Rer. Ital.]</span>
concordemente scrivono che nell'anno
presente tornarono i Lambertazzi in Bologna,
e poscia nel mese di dicembre di
nuovo si riaccese la guerra civile fra essi
e la contraria fazione de' Geremii. Per lo
che pare da anteporre questa sentenza
all'altre. Tuttavia la Cronica di Forlì <span class="fnote">[Chron. Forolivien., tom. 22 Rer. Ital.]</span>,
che sembra molto esatta, la Miscella di
Bologna e gli Annali di Cesena <span class="fnote">[Chron. Caesen., tom. 14 Rer. Ital.]</span> vanno
d'accordo col Sigonio. Sia come esser
si voglia, o fosse la troppa alterigia dei
Lambertazzi, oppur la durezza degli altri
nel non volerli ammettere ai pubblici
uffizii, tengo io per fermo che, correndo
il dì 20 ovvero 21 di dicembre (altri
dicono nella vigilia del Natale) dell'anno
presente, si levò rumore in Bologna; e i
Lambertazzi furono i primi a prendere
l'armi con impadronirsi della piazza, ed
uccidere chiunque de' Geremii veniva loro
alle mani, e con attaccar fuoco a una
casa de' Lambertini. Allora i Geremii,
fanti e cavalli raunati, vennero al conflitto,
e sì virilmente assalirono gli avversarii,
che li misero finalmente in rotta,
e gli obbligarono a fuggirsene di città.
Molti dall'una parte e dall'altra rimasero
morti; e dappoichè furono usciti i
Lambertazzi, le lor case (e queste furono
in gran copia) pagarono la pena de' lor
padroni, con restare spogliate, e poscia
distrutte: costume pazzo di tempi sì barbari;
che non merita già altro nome il
voler gastigare le insensate mura, e il deformare
la propria città, per far dispetto
<span class="pagenum" id="Page_133">[133]</span>
e danno agli usciti suoi fratelli. Si rifugiarono
di nuovo gli usciti Lambertazzi
in Faenza, e tornò come prima a rinvigorirsi
la guerra fra essi e Bologna. Si
erano mossi i Modenesi, Reggiani e Parmigiani,
per soccorrere in questa occasione
la fazion de' Geremii; ma non vi
fu bisogno del loro aiuto. Mirava Guglielmo
marchese di Monferrato, capitano
del popolo di Milano, la difficoltà di abbattere
colla forza i Torriani, i quali si
erano ben fortificati in Lodi, aveano già
prese parecchie terre e castella del Milanese,
e teneano nelle lor carceri molte
centinaia di Milanesi, e spezialmente nobili <span class="fnote">[Gualv. Flamma, in Manip. Flor., cap. 316.
Annales Mediolanenses, tom. 61 Rer. Ital. Memorial.
Potest. Regiens., tom. 8 Rer. Italic.]</span>.
Però, siccome volpe vecchia, ed
uomo usato alle cabale, cercò per altra
via di tagliar loro le penne. Ottenuta
pertanto licenza da' Milanesi, mosse proposizioni
segrete di aggiustamento con
<i>Cassone dalla Torre</i>, e con <i>Raimondo</i> pure
dalla Torre patriarca d'Aquileia. Restò
conchiusa la pace nel mese di marzo,
colla remissione dell'ingiurie e dei danni
dati, colla vicendevol liberazione de' prigioni,
e con patto che i luoghi presi sul
Milanese si depositassero in mano di
persone amiche, e si restituissero ai Torriani
tutti i lor beni allodiali.
</p>

<p>
Ottenuto che ebbe il marchese quanto
voleva, e massimamente i prigioni, si fece
poi beffe dei Torriani, nè loro mantenne
alcun patto <span class="fnote">[Ventura, Chron. Astense, cap. 13, tom. 11
Rer. Ital.]</span>, e poi ripigliò Trezzo e
l'isola di Fulcherio. Con pubblico manifesto,
mandato al papa, a tutti i re e principi,
si dolsero i Torriani di questo tradimento;
e perchè ne fecero gran doglianza
col marchese stesso, ebbero per
risposta, aver ben egli fatte quelle promesse,
ma che andassero eglino a cercare
chi loro le mantenesse, perchè egli
a ciò non s'era obbligato. Tentò poscia il
marchese con frodi di ricuperar altre
castella: il che non gli venne fatto. Anzi
<span class="pagenum" id="Page_134">[134]</span>
Gotifredo dalla Torre, con cinquecento
cavalieri entrato nel castello d'Ozino, cominciò
aspra guerra contro a' Milanesi,
fece assaissimi prigioni, e diede presso
Albairate una rotta al podestà ed esercito
de' Pavesi. <i>Ottone Visconte</i>, veggendo
così crescere le forze de' Torriani, ordinò
al marchese di far venir dal Monferrato
cinquecento fanti. Mise poi l'assedio al
castello d'Ozino, che infine fu preso e
diroccato. Abbiamo anche dalla Cronica
di Parma <span class="fnote">[Chron. Parmense, tom. 9 Rer. Ital.]</span>, che esso marchese con
tutta la possanza de' Milanesi cavalcò all'Adda
con disegno di fare un letto nuovo
a quel fiume, acciocchè non venisse a
Lodi. Allora i Parmigiani con tutta la milizia
andarono in aiuto dei Torriani a
Lodi, dove erano anche i Cremonesi; nè
di più vi volle, perchè il marchese, abbandonato
il cavamento, si ritirasse con
poco garbo a Milano. Essendo stata bruciata
in Parma nel dì 19 di ottobre per
sentenza dell'inquisitore una donna nomata
Todesca, come eretica, una mano
di cattivi uomini corse al convento dei
frati predicatori, diede il sacco a quel
luogo, percosse e ferì molti di quei religiosi,
ed uno ne uccise vecchio e cieco:
per la quale violenza i frati la mattina
seguente colla croce inalberata se ne andarono
da Parma a Firenze, per lamentarsene
col <i>cardinale Latino</i> legato apostolico.
Tennero lor dietro a Reggio, Modena
e Bologna il podestà, il capitano,
gli anziani e i canonici di Parma, sempre
scongiurandoli di tornare indietro, promettendo
di rifar loro qualunque danno
che asserissero loro fatto; ma a nulla
giovò. Processarono i Parmigiani tutti
quei malfattori, e li gastigarono con varie
pene; rifecero ancora tutti i danni. Ciò non
ostante, e quantunque il comune di Parma
niuna ingerenza avesse avuta nel misfatto,
pure il cardinal Latino citò il podestà,
il capitano, gli anziani e il consiglio
con dodici de' principali di Parma, a
comparire davanti a lui in Firenze in un
determinato tempo. Spedirono i Parmigiani
<span class="pagenum" id="Page_135">[135]</span>
il capitano del popolo con sei ambasciatori
colà; ma per quanto sapessero
dire in iscusa del comune, niun conto fu
fatto delle loro ragioni, e si fulminò la scomunica
contra gli uffiziali del pubblico, e
la città fu aggravata coll'interdetto. Così
si operava in questi tempi. Essendo stata
tolta ai Reggiani <span class="fnote">[Memorial. Potestat. Regiens., tom. 8 Rer.
Ital.]</span> da Tommasino da
Gorzano, e dai signori da Banzola la
Pietra di Bismantoa, celebre per la menzione
che ne fanno Donizone e Dante, nel
mese di maggio il popolo di Reggio coll'aiuto
dei Parmigiani, Modenesi e Bolognesi
la strinse d'assedio, e dopo quindici
dì a buoni patti la ricuperò. La città
d'Asti anch'essa riebbe alcune centinaia
dei suoi cittadini che erano prigioni in Provenza,
con promettere a <i>Carlo re</i> di Sicilia
il pagamento di trentacinque mila
lire d'imperiali, pel quale si fecero mallevadori
alcuni ricchi genovesi <span class="fnote">[Caffari, Annal. Genuens., lib. 9, tom. 6 Rer.
Ital.]</span>. Del
resto nel primo dì di maggio dell'anno
presente una terribile scossa di tremuoto
si sentì per quasi tutta l'Italia. Il maggior
danno ch'essa recò, fu nella marca di
Ancona, dove due parti di Camerino andarono
a terra, e vi perirono molte persone.
Fabriano, Matelica, Cagli, San Severino,
Cingoli, Nocera, Foligno, Spello
ed altre terre ne risentirono un grave
nocumento.
</p>

<hr />
</div>

<div class="chapter">
<h2 class="hidden" id="MCCLXXX">MCCLXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxx</span>. Indiz. <span class="smcap lowercase">VIII</span>.</td>
  </tr>
  <tr>
    <td><span class="smcap">Niccolò III</span> papa 4.</td>
  </tr>
  <tr>
    <td><span class="smcap">Ridolfo</span> re de' Romani 8.</td>
  </tr>
</table>

<p>
Le lettere scritte nel gennaio di questo
anno dal pontefice <i>Niccolò III</i> a <i>Bertoldo
Orsino</i> suo fratello e conte della
Romagna, e rapportate dal Rinaldi <span class="fnote">[Raynaldus, in Annal. Eccl.]</span>, ci
assicurano che nel dicembre antecedente
era seguita l'espulsion de' Lambertazzi
da Bologna. In esse a lui e al cardinale
Latino legato apostolico ordina il papa
<span class="pagenum" id="Page_136">[136]</span>
di cercare rimedio al disordine accaduto,
di punire i delinquenti, e di ristabilire la
pace fra le discordi fazioni. Ma di fieri
intoppi si trovarono: cotanto erano inaspriti
ed infelloniti fra di loro gli animi
de' Geremii dominanti in Bologna e dei
Lambertazzi esclusi <span class="fnote">[Ghirardacci, Istor. di Bologna.]</span>. Fece il conte Bertoldo
venire a Ravenna i sindachi dell'una
e dell'altra parte, e rigorosi comandamenti
impose a tutti. È da stupire come
il Ghirardacci, che ne rapporta gli
atti fatti sotto l'anno presente, non si accorgesse
che la cacciata dei Lambertazzi
dovea essere seguita nel precedente dicembre.
Ma mentre il pontefice era tutto
pieno di gran pensieri per regolare il
mondo cristiano a modo suo, eccoti l'inesorabil
falce della morte che troncò tutti
i suoi vasti disegni <span class="fnote">[Bernard. Guid., in Vita Nicolai III, P. I,
tom. 3 Rer. Ital. Jordan., in Chron.]</span>. Trovavasi egli
nella terra di Soriano presso Viterbo, e
colpito da un accidente apopletico, senza
poter ricevere i sacramenti della Chiesa,
chiuse gli occhi alla vita presente nel dì
22 d'agosto. Era preceduta in Roma una
terribil inondazione del Tevere, che, secondo
gli stolti, fu poi creduta indizio
della morte futura del papa. La fresca di
lui età e il temperato modo del suo vivere
aveano fatto credere che la sua vita
si stenderebbe a moltissimi anni avvenire;
ma fallaci troppo sono i prognostici
de' mortali; e fu assai che non corresse
sospetto di veleno in così inaspettata
e subitanea morte, sapendosi che
l'aver egli con tanta altura esercitato il
governo suo, gli avea tirato addosso l'odio
di parecchi, e massimamente di <i>Carlo
re</i> di Sicilia. Molte furono le di lui virtù,
e massimamente la magnificenza <span class="fnote">[Ptolomaeus Lucens., Hist. Eccl., tom. 9
Rer. Ital.]</span>, da
cui spinto fabbricò un suntuoso palagio
per li pontefici presso San Pietro, con un
ampio e vago giardino, cinto di mura e
torri a guisa d'una città, e un altro in
Montefiascone. Rinnovò egli quasi tutta
<span class="pagenum" id="Page_137">[137]</span>
la basilica vaticana. L'epitafio suo si
legge nella Cronica di frate Francesco
Pipino <span class="fnote">[Franciscus Pipin., Chron. Bononiens.,
tom. 9 Rer. Ital.]</span>. Ma restò aggravata la di lui
memoria dalla soverchia ansietà d'ingrandire
ed arricchire i proprii parenti.
Spogliò di varie terre i nobili <span class="fnote">[Ricordano Malaspina, cap. 204.]</span>, e massimamente
di Soriano i suoi signori, imputati
d'eresia, per investirne i proprii
nipoti. Tolse alla Chiesa Castello Sant'Angelo,
e diello ad Orso suo nipote. Creò
più cardinali suoi parenti, e Bertoldo
Orsino, suo fratello, conte di Romagna.
Faceva eleggere tutti i suoi congiunti per
podestà in varie città. Fu anche detto <span class="fnote">[Franciscus Pipin., Chron.]</span>
che le grandiose sue fabbriche furono
fatte col danaro raccolto dalle decime
ordinate in soccorso di Terra santa, e
ch'egli segretamente avesse mano nel
trattato contra del re Carlo per la ribellion
di Sicilia, siccome appresso diremo.
Ma il suo più gran progetto di novità (se
pure è vero) fu quello di cui dicono <span class="fnote">[Ptolom. Lucens., Hist. Eccl., tom. 3 Rer.
Ital. Jordanus, Platina, Blondus, et alii.]</span>
ch'egli trattò col <i>re Ridolfo</i>: cioè di formar
quattro regni del romano imperio. Il
primo era quello della Germania, che dovea
passare in retaggio a tutti i discendenti
d'esso Ridolfo re de' Romani. Il secondo
il regno viennese, ossia arelatense,
che abbracciava il delfinato e parte della
antica Borgogna. Questo dovea essere
dotate di <i>Clemenza</i> figliuola d'esso re Ridolfo,
maritata dipoi con <i>Carlo Martello</i>
nipote di <i>Carlo re</i> di Sicilia, e de' suoi
discendenti. Il terzo della Toscana, e il
quarto della Lombardia: i quai due ultimi
regni egli meditava di conferire ai
suoi nipoti Orsini. Questo pontefice, che
facea tremar tutti, s'era anche fatto dichiarar
senatore perpetuo del popolo romano,
ed avea posto dipoi per suo vicario
in quell'uffizio Orso suo nipote. Ma
appena s'intese la certezza di sua morte <span class="fnote">[Vita Nicolai III, P. I, tom. 3 Rer. Ital.]</span>,
che gli Annibaldeschi, famiglia potente
<span class="pagenum" id="Page_138">[138]</span>
in Roma, si sollevarono coi loro
aderenti, e vollero per forza aver parte
nel senatorato, di modo che uopo fu di
crear due senatori, l'uno Orsino, e l'altro
Annibaldesco, sotto il governo dei
quali succederono poscia molti omicidii,
dissensioni e malanni; e tutti questi impuniti.
Parimente allora il popolo di Viterbo
discacciò vergognosamente dalla
sua podesteria Orso degli Orsini, nipote
del defunto papa, e passò all'assedio di
un castello. Ma venuto il conte Bertoldo
con assai soldatesche, e con quelle ancora
di Todi, li fece dare alle gambe, e
prese molti uomini e tutte le lor tende.
Durò poi la vacanza del pontificato quasi
sei mesi.
</p>

<p>
In quest'anno, a mio credere, accaddero
le disgrazie della città di Faenza, e
non già nel seguente, come ha il Sigonio <span class="fnote">[Sigon., de Regno Ital.]</span>
(se pure son di lui, e non giunte
fatte a lui, le memorie di questi tempi),
e come ha la Cronica Miscella di Bologna <span class="fnote">[Chron. Bonon., tom. 18 Rer. Ital.]</span>,
e dopo essa il Ghirardacci <span class="fnote">[Ghirardacci, Istor. di Bologna.]</span>, il
quale imbrogliò la Storia sua con differire
sino ad esso anno 1281 la ripatriazione
de' Lambertazzi, e la loro seconda
cacciata. Seguito io qui l'autore della
Cronica di Reggio <span class="fnote">[Memorial. Potest. Regiens., tom. 8 Rer. Ital.]</span>, che fioriva in questi
tempi, e la Cronica antica di Modena <span class="fnote">[Annal. Veteres Mutinens., tom. 11 Rer. Ital.]</span>,
di Parma <span class="fnote">[Chron. Parmense, tom. 9 Rer. Ital.]</span> e l'Estense <span class="fnote">[Chron. Estense, tom. 15 Rer. Ital.]</span>, e
la Bolognese di Matteo Griffoni <span class="fnote">[Matth. de Griffon., tom. 18 Rer. Ital.]</span>. Per
attestato di tali scrittori, Tibaldello da
Faenza della casa nobile de' Zambrasi,
ma spurio, essendo malcontento de' Lambertazzi
rifugiati in Faenza (dicono a
cagione di una porchetta a lui rubata), si
mise in pensiero di sterminarli. Con questo
mal animo ito a Bologna, concertò
coi Geremii di tradire la patria, e di darne
loro la tenuta. Infatti una notte ebbe
maniera il traditore di aprir una porta,
<span class="pagenum" id="Page_139">[139]</span>
per cui entrato l'esercito bolognese e
ravegnano, s'impadronì della piazza, e
poi si diede alla caccia di que' Lambertazzi
che si trovavano nella città, giacchè
un'altra parte d'essi era colla metà
del popolo di Faenza all'assedio d'un
castello. Molti ne furono uccisi, altri presi,
ed altri ebbero la fortuna di salvarsi
colla fuga. Mossero le lor milizie in tal
congiuntura i Parmigiani, Reggiani e
Modenesi, per dar braccio ai Geremii
guelfi, loro collegati; ed, arrivati ad Imola,
vi si fermarono parecchi giorni, finchè
i Bolognesi avessero ben assicurata la lor
conquista di Faenza. L'iniquo Tibaldello,
cacciato per questo da Dante nell'inferno,
ebbe per ricompensa la nobiltà di
Bologna e varii privilegii; ma Dio fra due
anni il chiamò al suo tribunale nella
battaglia di Forlì. Se crediamo al Ghirardacci,
il proditorio acquisto di Faenza
seguì nella notte antecedente al dì 24
d'agosto; e per questo sì egli come gli altri
storici bolognesi asseriscono istituito
il pubblico spettacolo, che tuttavia dura,
della porchetta nella festa di san Bartolommeo.
Ma sarebbe prima da accertar
bene se nel dì suddetto accadesse la
presa di Faenza. Nella Cronica di Parma,
di Reggio e nell'Estense vien questa
riferita al dì dieci di novembre. Matteo
Griffoni la mette nel dì 15 di dicembre.
In quest'anno ancora <i>Guido conte</i> di
Montefeltro s'impadronì di Sinigaglia
per tradimento, e vi uccise barbaricamente
circa mille e cinquecento persone <span class="fnote">[Gazata, in Chron. Regiens., tom. 18 Rer.
Ital.]</span>.
Fu cacciata da Vercelli la parte
ghibellina nel mese di settembre. In questo
anno <i>Guglielmo marchese</i> di Monferrato,
coi Milanesi ed altri collegati, andò
a dare il guasto al territorio di Lodi, il
perchè i Parmigiani e Reggiani colla lor
cavalleria e fanteria si portarono in soccorso
de' Torriani e di quella città. Fu
guerra eziandio nell'anno presente fra i
Padovani e Veronesi. In aiuto de' primi
marciò <i>Obizzo marchese</i> d'Este, signor
<span class="pagenum" id="Page_140">[140]</span>
di Ferrara. Scrive uno storico di Padova,
essere stato sì magnifico il carriaggio
d'essi Padovani, che occupava lo spazio
di quindici miglia. La credo una spampanata.
Ma con un trattato di pace si
mise fine a tutte le ostilità. Avendo <i>Jacopo
Contareno</i> doge di Venezia per la
sua troppo avanzata età rinunziato al
governo <span class="fnote">[Dandol., in Chron., tom. 12 Rer. Ital.]</span>, venne sustituito in suo luogo
<i>Giovanni Dandolo.</i>
</p>

<hr />
</div>

<div class="chapter">
<h2 class="hidden" id="MCCLXXXI">MCCLXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxxi</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Martino IV</span> papa 1.</td>
  </tr>
  <tr>
    <td><span class="smcap">Ridolfo</span> re de' Romani 9.</td>
  </tr>
</table>

<p>
Giacchè non era riuscito a <i>Carlo re</i>
di Sicilia di far eleggere a modo suo un
romano pontefice nella precedente vacanza
della santa Sede (del che egli s'era
trovato molto male); tanto studio mise
questa volta, che ottenne l'intento suo.
Adoperò infin le violenze; imperciocchè,
non essendo allora chiuso il conclave,
perchè era stata abolita la costituzione
di Gregorio X, ed opponendosi a tutto
potere due cardinali della casa Orsina,
cioè <i>Matteo Rosso</i> e <i>Giordano</i>, acciocchè
non si eleggesse un papa franzese <span class="fnote">[Ricord. Malasp. Giovanni Villani. Raynald.,
Annal. Eccl. S. Antonin. Jordanus, in Chron., et alii.]</span>; il
re Carlo mosse il popolo di Viterbo, dove
erano i cardinali, e Riccardo degli Annibaldeschi
signore della città medesima, a
rinserrare in una camera que' due cardinali,
col pretesto che impedissero l'elezione.
V'aggiunsero poscia il terzo, cioè
<i>Latino cardinale</i>, vescovo d'Ostia, nipote
anch'esso del defunto Niccolò III, e li
ridussero a pane ed acqua, di modo che,
volere o non volere, convenne che i cardinali
italiani concorressero ad eleggere
quel papa che piacque al re Carlo, cioè
un papa franzese. Fu non senza ragione
creduto che le disgrazie sopravvenute
poco appresso al medesimo re fossero
un gastigo della mano di Dio contra chi
sì sconciamente si abusava della potenza
sua in danno e scandalo della Chiesa.
<span class="pagenum" id="Page_141">[141]</span>
Videsi dunque alzato sulla Sede di san
Pietro nel dì 22 di febbraio <i>Simone cardinale</i>
di Santa Cecilia, Franzese di nazione,
perchè nato a Mompincè in Brie,
ma chiamato da gl'Italiani Turonense, perchè
era stato canonico e tesoriere della
chiesa di San Martino di Tours. Egli prese
il nome di <i>Martino IV</i>, tuttochè, secondo
il retto parlare, si dovesse nominar solamente
Martino II. Non mancò egli di far
subito conoscere l'eccessiva gratitudine
sua al re Carlo, con isposar come suoi
proprii tutti i di lui interessi. Una nondimeno
delle prime sue imprese fu di ritirarsi
ad Orvieto, e di scomunicar quei
Viterbesi che aveano usata violenza ai
cardinali, e di sottoporre all'interdetto
la città medesima. Poscia ottenne esso
papa dai Romani il grado di senator perpetuo
con facoltà di sustituire, e posevi in
suo luogo il re Carlo, creandolo di nuovo
senatore di Roma, senza far caso della
costituzione contraria di Niccolò III <span class="fnote">[Vita Martini IV, P. I, tom. 3 Rer. Ital. Jordan.,
in Chron. Ptolom. Lucens., Hist. Eccl., tom. 11
Rer. Ital.]</span>.
Non soleva mettere uffiziale o governatore
nelle città dello Stato ecclesiastico
che non fosse preso dalla casa e famiglia
del medesimo re Carlo. Parimente ad
istanza d'esso re, che meditava di portar
le sue armi contro all'imperador di Costantinopoli
scomunicò l'imperador greco
<i>Michele Paleologo</i>: il che tornò in
danno gravissimo non meno del re che
della Chiesa stessa. E veramente di grandi
preparamenti di genti e di navi faceva
allora il re di Sicilia per invadere l'imperio
greco; fors'anche avrebbe egli eseguita
con buon successo così vasta impresa,
se non si fosse da qui a non molto
attaccato il fuoco alla casa propria: del
che parleremo all'anno seguente.
</p>

<p>
Nel verno di quest'anno s'inviò <i>Guglielmo
marchese</i> del Monferrato con
<i>Beatrice</i> sua moglie alla volta della Spagna,
per visitare <i>Alfonso re</i> di Castiglia
suocero suo <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span>. Per istrada fu ritenuto
<span class="pagenum" id="Page_142">[142]</span>
prigione da <i>Tommaso conte</i> di Savoia suo
cognato, perchè fratello della prima sua
moglie. Se volle liberarsi, fu costretto a
far cessione delle ragioni sue sopra Torino,
Colegno, Pianezza ed altre terre;
ed anche di pagar sei mila lire di bisanti,
con dare ostaggi per questo. Andossene
dipoi in Ispagna, dove finì di viver la
sua moglie Beatrice, e servito da due
galee genovesi se ne tornò in Italia, seco
menando cinquecento cavalieri spagnuoli,
cento balestrieri e buone somme di
danaro, con aver dato ad intendere al
suocero che ridurrebbe tutta l'Italia
all'ubbidienza di lui. Essendo venuto a
Lodi <span class="fnote">[Corio, Istor. di Milano.]</span> <i>Raimondo dalla Torre</i> patriarca
d'Aquileia con cinquecento uomini di
arme furlani, si unirono coi Torriani i
Cremonesi ed altri popoli della lor fazione,
ed, usciti in campagna, andarono
nel contado di Milano per prendere il
borgo di Vavrio. Allora anche i Milanesi
con grande sforzo di loro genti e cogli
aiuti de' loro collegati cavalcarono per
impedire i disegni dei Torriani. Che in
questo esercito fosse anche il marchese
di Monferrato, lo asseriscono gli storici
milanesi <span class="fnote">[Annal. Mediolan., tom. 16 Rer. Ital.]</span> e il Ventura nella Storia di
Asti <span class="fnote">[Ventura, Chron. Estens., tom. 11 Rer. Ital.]</span>. Dalla Cronica di Parma pare
che si ricavi che no. Comunque sia, nel
dì 25 di maggio, festa di san Dionisio
arcivescovo di Milano, si affrontarono
queste due armate <span class="fnote">[Chron. Forolivien., tom. 22 Rer. Ital.]</span>, e si fece un ostinato
e sanguinoso fatto d'armi. Rimasero
sconfitti i Torriani; vi perdè la vita il
valoroso <i>Casson dalla Torre</i> col podestà
di Lodi, Scurta dalla Porta Parmigiano;
ed, oltre ad ottocento prigioni condotti a
Milano, moltissimi furono i morti nel
campo e gli annegati nel fiume Adda.
<i>Raimondo dalla Torre</i>, intesa questa disavventura,
col capo basso se ne tornò
ad Aquileia. Abbiamo dalla Cronica di
Parma <span class="fnote">[Chron. Parmense, tom. 9 Rerum Ital.]</span> che il suddetto marchese Guglielmo,
siccome capitano de' Milanesi,
<span class="pagenum" id="Page_143">[143]</span>
colla gente e col carroccio di quel comune,
e i Vercellesi, Novaresi, Tortonesi
ed Alessandrini si accamparono di poi a
Santa Cristina senza uscire del lor territorio.
Erasi tenuto in Parma nel precedente
agosto un parlamento delle città
guelfe, in cui s'era risoluto di dar soccorso
a Lodi, occorrendone il bisogno.
Questo venne; ma perchè durava ancora
qualche antica ruggine fra i Parmigiani e
Cremonesi, per avere l'un popolo all'altro
tanti anni prima tolto il carroccio, si
determinò di farne la vicendevol restituzione.
Quello di Parma era chiamato
<i>Regoglio</i> (credo che sia in vece di <i>Orgoglio</i>),
e quello de' Cremonesi si appellava
<i>Gaiardo</i>. Nella Cronica Estense <span class="fnote">[Chron. Estense, tom. 15 Rer. Ital.]</span>
quello de' Cremonesi è chiamalo <i>Berta</i>, e
questo nome, oppur di <i>Bertazzuola</i>, gli
vien anche dato da Antonio Campi <span class="fnote">[Campi, Istor. di Cremona.]</span>.
Fu dunque fatto il cambio di questi carrocci
con indicibil gaudio di amendue
le città nel dì 6 di settembre. L'autore
della suddetta Cronica Estense, che più
minutamente racconta le particolarità di
questo fatto, fra l'altre cose scrive che
il podestà di Modena in persona si portò
con assai altri nobili a Parma, per maggiormente
condecorar quella funzione: il
che ci dà a conoscere quai fossero i costumi
e i genii di questi tempi. Ciò fatto,
i Parmigiani con tutta la lor cavalleria
e fanteria marciarono in aiuto di Lodi,
e si andarono a postare sulla riva dello
Adda in una terra chiamata Grotta. Lungi
di là un miglio si accamparono i Cremonesi
a Pizzighittone con tutte le lor
forze. Cento uomini d'armi v'andarono
da Reggio, altrettanti con secento pedoni
da Modena, e cinquanta dal marchese
d'Este vi furono spediti. Diede bensì
l'esercito milanese assaissimo danno al
distretto di Lodi, ma senza fare di più;
e gli convenne tornare indietro con
perdita di molti uomini e cavalli. Nel
seguente dicembre Buoso da Doara
(non so se figliuolo o nipote dell'altro
<span class="pagenum" id="Page_144">[144]</span>
che fiorì circa il 1260, oppure lo stesso)
entrò con quattrocento cavalli ed altrettanti
fanti in Crema, e cominciò la guerra
contra di Cremona. Per questa novità
i Piacentini, Parmigiani e Bresciani con
possente milizia corsero di nuovo a sostener
Cremona. La Cronica di Parma
parla di questo solamente nell'anno seguente.
</p>

<p>
Le premure del defunto papa <i>Niccolò
III</i> erano state da padre nel procurar
dappertutto la pace fra i Guelfi e Ghibellini.
Diverse ben furono le massime di
<i>Martino IV</i>, cioè di un pontefice che si lasciava
menare pel naso, come sua creatura,
da <i>Carlo re</i> di Sicilia, il quale non
potea patire i Ghibellini fautori dell'imperio.
Eransi ridotti in Forlì tutti, per
così dire, i Ghibellini della Romagna,
sbanditi dalle loro città. Contra di questi
il papa e il re Carlo fecero preparamento
grande d'armi nell'anno presente <span class="fnote">[Chron. Forolivien., tom. 22 Rer. Ital.]</span>; e
tanto più perchè <i>Guido conte</i> di Montefeltro,
capitano di Forlì, nel marzo ed
aprile avea fatto delle scorrerie fino a
Durbeco e alle porte di Faenza, dove,
secondo gli Annali di Modena <span class="fnote">[Annal. Veteres Mutinens., tom. 11 Rer.
Italic.]</span>, diede
una spelazzata ai Guelfi, e poscia era
passato nel maggio sul Ravegnano, spogliando
e bruciando senza opposizione
alcuna que' paesi. All'avviso del formidabil
temporale che si disponeva contra
di loro, il comune di Forlì e la parte
de' Lambertazzi spedirono ambasciatori
supplichevoli alla corte pontificia, dimorante
allora in Orvieto col re Carlo e
cogli ambasciatori della parte contraria,
cioè de' Geremii guelfi di Bologna. Ma
furono mal veduti e mal ricevuti, in guisa
che, senza poter ottenere nè giustizia nè
misericordia dal papa, e vituperosamente
rigettati, forza fu che se ne ritornassero
come disperati a casa, con aver gittati i
passi al vento. In questi tempi esso pontefice
creò conte della Romagna <i>Giovanni
d'Eppa</i>, ossia d'Appia o de Pà, Franzese,
<span class="pagenum" id="Page_145">[145]</span>
consigliere del re Carlo. Costui colle milizie
datogli del papa e dal re venne a
Bologna con ordine di far aspra guerra
a Forlì e a tutti i Ghibellini, e nel mese
di giugno coi popoli di Bologna, Imola e
Faenza passò ostilmente sul distretto di
Forlì, facendo precedere comandamenti
ed intimazioni al conte Guido e ai Lambertazzi
d'andarsene con Dio. Dopo di
che, avendo seco un'immensa quantità
di guastatori, fece in più volte quanto
danno potè al territorio forlivese, con
giugnere fino alle porte, ma nulla di più
osò per ora. Il conte Guido si contenne
sempre con riguardo. Fulminò il papa
contra de' Forlivesi le scomuniche più
fiere, e pose l'interdetto alla città, con
farne uscire tutti gli ecclesiastici sì secolari
che regolari; e forse per la prima
volta si cominciò ad udire quella detestabil
invenzione di gastigo e pena, cioè
che anche fuori dello stato ecclesiastico
fossero confiscati in favore del papa tutti
i beni e le robe de' Forlivesi: gastigo
che cadeva ancora sopra gl'innocenti
mercatanti, e sopra coloro eziandio che,
per non participar di quelle brighe, si
erano ritirati altrove, nè aveano parte
alcuna negli affari del governo di Forlì.
L'autore della Cronica di Parma scrive,
che fu inoltre pubblicata in quella città
la scomunica contra chiunque avesse
roba di alcun forlivese, e non la rivelasse
ai nunzii del papa, sotto pena di pagare
del proprio, e di non essere assolto
nè in vita nè in morte. In Parma più di
tre mila lire si ritrovarono, che furono
perciò consegnate ai deputati pontifizii.
Veggasi un poco che strani frutti produsse
la barbarie ed ignoranza di questi
secoli. Fece in quest'anno lega coi Veneziani <span class="fnote">[Caffari, Annal. Genuens., lib. 10, tom. 6
Rer. Italic.]</span>
Carlo re di Sicilia, risoluto
di far la guerra a <i>Michele Paleologo</i> imperador
dei Greci: per la quale impresa
seguitava ad ammannire una sterminata
copia di galee, uscieri ed altre cose necessarie.
Non poche istanze ebbero ancora
<span class="pagenum" id="Page_146">[146]</span>
da lui i Genovesi per entrare in lega,
venendo loro esibito una parte del conquisto;
ma se ne scusarono, siccome
assai conoscenti di che pelo fosse quel
regnante; anzi spedirono una galea apposta
al Paleologo per avvertirlo di ciò
che si macchinava contra di lui.
</p>

<p>
I Lucchesi in quest'anno <span class="fnote">[Ptolomaeus Lucens., Annal. brev., tom. 11
Rer. Ital.]</span> fecero
oste contra di Pescia, la presero, e il
pazzo furore de' soldati la ridusse in cenere.
Tuttociò avvenne, per quanto fu
creduto, perchè il popolo di quella terra
si era suggettato ai cancelliere del <i>re Ridolfo</i>,
a cui si pretendea che non avesse
da sottomettersi se prima non compariva
la conferma di lui fatta dal papa: tutti
pretesti inventati dai Guelfi; imperciocchè,
per attestato del Rinaldi <span class="fnote">[Raynaldus, Annal. Eccles.]</span>, papa
Martino con sue lettere, date in Orvieto
nel dì 21 maggio dell'anno corrente, e
rapportate dal medesimo Annalista, avea
scritto a tutte le città e baroni della Toscana
che riconoscessero per ministri
del re Ridolfo il vescovo gurcense e
Ridolfo cancelliere, da lui spediti per
suoi vicarii in Toscana. Ma sappiamo da
Giachetto Malaspina <span class="fnote">[Giachetto Malaspina, cap. 213. Giovanni
Villani.]</span> che verisimilmente
per segrete insinuazioni del Carlo
niuna delle città di quella provincia, da
Pisa e Santo Miniato in fuora, volle prestar
fedeltà ed ubbidienza agli uffiziali del re
Ridolfo: laonde il vicario del re Ridolfo
si ritirò colle sue masnade in essa terra
di Santo Miniato, condannò i popoli disubbidienti,
e cominciò guerra contra dei
Fiorentini e Lucchesi; ma con sì poco
frutto, che da lì a non molto se n'andò
con Dio, e tornossene come beffato in
Germania. Veggasi ora se erano tutte
frodi, siccome dicemmo, quelle del re
Carlo, allorchè si fece dichiarar vicario
della Toscana da papa Clemente IV con
promessa di ritirarsi, creato che fosse un
re de' Romani.
</p>

<p>
<span class="pagenum" id="Page_147">[147]</span>
</p>

<hr />
</div>

<div class="chapter">
<h2 class="hidden" id="MCCLXXXII">MCCLXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxxii</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Martino IV</span> papa 2.</td>
  </tr>
  <tr>
    <td><span class="smcap">Ridolfo</span> re de' Romani 10.</td>
  </tr>
</table>

<p>
Celebre fu in quest'anno il vespro
siciliano, celebre l'orditura di quella sì
strepitosa rivoluzione. Con verga di ferro
governava il re Carlo il regno di Sicilia
e di Puglia. Da nuovi dazii, gabelle, taglie
e confischi erano al sommo aggravati
que' popoli. La superbia de' Franzesi ogni
di più cresceva; insopportabile era la
loro incontinenza e la violenza fatta
alle donne. Di questi disordini parlano
tutti gli scrittori d'allora <span class="fnote">[Bartholomaeus de Neocastro, Hist. Sicul.,
tom. 13 Rer. Ital, Sabas Malaspina. Ricord. Malaspina.]</span>, ed anche i
più parziali della nazion franzese. Più
volte i miseri Siciliani ricorsero ai papi
per rimedio, rappresentando loro che la
santa Sede avea creduto di dare un re e un
pastore a que' popoli, e loro avea dato
un tiranno e un lupo. E ben si leggono
negli Annali Ecclesiastici <span class="fnote">[Raynaldus, in Annal. Eccl.]</span> i buoni
uffizii che più volle fecero i romani pontefici
in favore e sollievo d'essi popoli,
con esortare il re Carlo a sgravarli, e
a guadagnarsi il loro affetto, e non già
l'odio. Ma Carlo niun conto faceva di
si fatte esortazioni, e colla febbre addosso
de' conquistatori ad altro non attendeva
che a raunar moneta e gente per
far colle miserie del suo popolo, se gli
riusciva, miseri anche gli altri popoli.
Ora accadde che <i>Giovanni da Procida</i>,
nobile salernitano, uomo di mirabile accortezza
letterato, e spezialmente peritissimo
della medicina, entrò in pensiero
di guarire anche i mali politici della Sicilia.
Era egli stato carissimo a <i>Federigo II</i>
Augusto e al <i>re Manfredi</i>, ed appunto
per questo suo attaccamento alla casa di
Suevia gli erano stati confiscali tutti i
suoi beni dal re Carlo. Ritiratosi egli in
Aragona, cominciò ad incitare il <i>re Pietro</i>
e la <i>regina Costanzo</i> sua moglie, figliuola
<span class="pagenum" id="Page_148">[148]</span>
del fu <i>re Manfredi</i>, alla conquista del
regno siciliano, e a far valere le ragioni
della casa di Suevia, unico rampollo di
cui era restata essa regina Costanza. Ma
perchè a sì grande impresa, e contra del
re Carlo principe bellicosissimo e di alta
potenza, non bastavano punto le forze del
re Pietro, per mancanza massimamente
del <i>fac totum</i> delle guerre, cioè della pecunia:
Giovanni da Procida assunse egli
di provvedere a tutto. Passò pertanto travestito
in Sicilia, e vi trovò disposti gli
animi a cangiar mantello ad ogni buon
vento che spirasse. Andò a Costantinopoli,
e fece toccar con mano all'Augusto <i>Paleologo</i>
che non v'era altro mezzo da salvarlo
dalla potenza del re Carlo, che il fargli
nascere la guerra in casa; e che, contribuendo
egli un possente soccorso di
danaro, a <i>Pietro d'Aragona</i> dava l'animo
di far calare gli ambiziosi pensieri al
re di Sicilia. Si trasferì dipoi Giovanni da
Procida alla corte pontificia, e in una
segreta udienza trovò papa <i>Niccolò III</i>
nemico del re Carlo, e pronto anch'esso
a contribuire pel di lui abbassamento.
Portate queste disposizioni in Aragona,
e insieme un buon rinforzo di moneta, il
re Pietro si diede a far gran leva di
gente, e a preparar navi per una spedizione
importante, con far vista di voler
passare in Africa contra de' Saraceni <span class="fnote">[Giachetto Malaspina. Giovanni Villani, lib. 7,
cap. 56 et seq.]</span>.
Informato di questo armamento il <i>re Carlo</i>
da <i>Filippo re</i> di Francia suo nipote, fece
che papa <i>Martino IV</i> spedisse persona apposta
per indagare quali mire avesse il re
Pietro, e per comandargli di non condurre
le sue armi contra di alcun principe cattolico.
Pietro, il più accorto di quanti allora
regnassero nella cristianità, non volle
scoprire il luogo dove egli mirava; anzi
rispose, che se l'una delle sue mani, sapendolo,
lo rivelasse all'altra, subito la
mozzerebbe. E con belle parole rimandò
il messo al papa. Ma il re Carlo, che molto
sè stesso, poco o nulla stimava il re di
<span class="pagenum" id="Page_149">[149]</span>
Aragona, dopo aver detto per dispetto al
papa: <i>Non vi diss'io che Pietro d'Aragona
è uno fellone briccone?</i> si addormentò,
nè cercò più oltre di lui, senza
ricordarsi di quel proverbio: <i>Se ti vien
detto che hai perduto il naso, mettivi la
mano.</i>
</p>

<p>
Benchè fosse mancato di vita il pontefice
Niccolò III, sul quale, più che sopra
altri, fondava il re Pietro le sue speranze,
pure cotanto fu animato e confortato da
Giovanni da Procida e dai segreti impulsi
de' Siciliani, che diede le vele al vento, e
passò in Africa verso la città di Bona,
cominciando quivi la guerra contra dei
Mori colla presa di Ancolla, per aspettare
se i Siciliani, dicendo da dovero, si rivoltassero;
e, ciò non succedendo, per tornarsene
quetamente a casa. Ora avvenne
che nel dì 30 di marzo dell'anno presente,
cioè nel lunedì di Pasqua di risurrezione,
nell'ora del vespro (scrivono
altri nel martedì, 31 del suddetto mese)
i Palermitani, prese l'armi, insorsero
contra de' Franzesi <span class="fnote">[Bartholomaeus de Neocastro, tom. 13 Rer.
Ital. Nicolaus Specialis, Chron. Sicul., cap. 38,
tom. 10 Rer. Ital. Jordan., in Chron. Caffari, Annal.
Genuens., lib. 10, tom. 6 Rer. Ital.]</span>, e quanti ne trovarono,
tutti misero a filo di spada; e andò
sì innanzi questo furore, che neppure
perdonarono a donne e fanciulli, e neppure
alle Siciliane gravide di Franzesi.
Per questo fatto divenne poi celebre il
nome di <i>vespro siciliano</i>. Falso è che in
tutte le terre di Sicilia, e ad un'ora stessa,
succedesse il macello de' Franzesi. Falso
che i Palermitani acclamassero tosto per
re loro Pietro d'Aragona. Alzarono essi
bensì le bandiere della Chiesa romana,
proclamando per loro sovrano il papa.
Uscì poscia in armi il popolo di Palermo,
e trasse nella sua lega alcun altro
luogo della Sicilia. Intanto Messina col
più dell'altre città dell'isola si tenne
quieta per osservare dove andava a terminare
questo gran movimento. Ma non
passò il mese d'aprile, che le tante ragioni
e i segreti maneggi de' Palermitani
<span class="pagenum" id="Page_150">[150]</span>
indussero anche i Messinesi a ribellarsi
colla morte ed espulsione di quanti Franzesi
si trovarono in quelle parti, e colla
presa di tutte le fortezze. Portata la dolorosa
nuova della ribellion di Palermo al
re Carlo, che, secondo il suo solito, dimorava
allora in Orvieto alla corte pontificia,
per insegnare al papa, sua creatura, e ai
cardinali, come si avea da governare il
mondo, non è da chiedere s'egli se ne
turbasse e crucciasse. Tuttavia, rivolti gli
occhi al cielo, fu udito dire <span class="fnote">[Giovanni Villani, lib. 7, cap. 61.]</span>: <i>Iddio
Signore, dappoichè v'è piaciuto di farmi
contraria la mia fortuna, piacciavi almeno
che il mio calare sia a piccioli passi</i>.
Trattò col papa di quel che si avea da
fare, e volò tosto a Napoli, consolato perchè
non s'udiva per anche tumulto alcuno
in Messina. Ma dacchè giunse l'altro
avviso che anche i Messinesi aveano
prese l'armi contra di lui, allora andò
nelle smanie, ed ordinò che facessero vela
verso di Messina le tante galee e navi da
lui preparate per assalire il greco imperio,
ed egli col resto dell'armata di terra si
inviò alla volta della Calabria. Non si
può prestar fede a Bartolommeo da Neocastro,
che racconta avere condotto il re
Carlo in questa spedizione ventiquattro
mila cavalli e novanta mila fanti, senza
contare i marinari, e cento sessanta galee,
oltre all'altre navi da trasporto e barche
minori. O è guasto il suo testo, o egli
amplificò di troppo le forze di Carlo,
acciocchè maggiormente risaltasse la gloria
dei suoi Messinesi. Giovanni Villani
scrive che menò seco più di cinque mila
cavalieri fra Franceschi, Provenzali ed
Italiani; e tra questi erano cinquecento
ben in arnese, inviatigli dal comune di
Firenze. Ed ebbe cento trenta tra galee,
uscieri e legni grossi. Comunque sia, abbiam
di certo ch'egli, passato il Faro,
imprese sul fine di luglio l'assedio di
Messina, accompagnato da <i>Gherardo
Bianco</i> da Parma, cardinale, vescovo sabinense
e legato apostolico. Entrò in
Messina questo saggio porporato, e con
<span class="pagenum" id="Page_151">[151]</span>
tale energia parlò a quel popolo, che lo
indusse ad abbracciare il partito della
misericordia, senza aspettare il furor delle
armi. Ma portate da lui al re Carlo le
condizioni colle quali desideravano i
Messinesi di rendersi, non piacquero al
re, e si diede principio alle offese della
città, agli assalti ed alle battaglie. I Messinesi
anch'essi, contandosi giù tutti per
morti, si diedero ad una gagliarda difesa
tale, che si rendè memorabile per tutti i
secoli.
</p>

<p>
Intanto i Palermitani, considerando
le straordinarie forze del re Carlo, e il
pericolo che lor soprastava, aveano spedito
ambasciatori a <i>papa Martino</i>, chiedendogli
misericordia. Furono questi obbrobriosamente
rimandati con villane
parole. Anche i Messinesi, secondochè
abbiamo da Giachetto Malaspina <span class="fnote">[Giacchetto Malaspina, cap. 212.]</span>. da
Giovanni Villani <span class="fnote">[Giovanni Villani, lib. 7, cap. 63.]</span> e da altri, dacchè intesero
la presa di Milazzo, tornarono a
implorar la mediazione del cardinal legato
per arrendersi. Entrò egli nella città,
e quel popolo esibiva la resa, se il re perdonava
loro il misfatto, e voleano pagargli
i tributi usati al tempo del re Guglielmo
il Buono. Portata questa risposta al
re Carlo, e avvalorata dalle preghiere del
legato, che accettasse quel misero e pentito
popolo, fellonescamente rispose che
si maravigliava di sì ardita proposizione,
e che in altro modo non perdonerebbe
loro, se non gli davano ottocento ostaggi
a sua elezione, per farne quello che a lui
piacesse; e voleva che pagassero colte e
dogane, come allora si praticava, altrimenti
si difondessero. Ciò inteso da' Messinesi,
determinarono di voler piuttosto
morir tutti colla spada alla mano, che di
andar morendo in prigioni e tormenti
per istrani paesi. Ebbe ben poi a mangiarsi
le dita il re Carlo per la smoderata
sua alterigia e crudeltà. S'egli usava
della clemenza, Messina tornava sua, e
per le stesse vie avrebbe avuto il resto
della Sicilia, perchè que' popoli erano allora
<span class="pagenum" id="Page_152">[152]</span>
senza capitani e senza guarnimenti
e forze da guerra. Ma a chi Dio vuol
male gli toglie il senno. E Dio appunto
per tante inumanità ed orgoglio il pagò
di buona moneta. Bartolommeo da Neocastro
tace questi trattati di resa dei
Messinesi, anzi scrive che il re Carlo fece
loro i ponti d'oro perchè si arrendessero,
ma ch'eglino rigettarono ogni offerta. Credendosi
poscia il re di poter con un generale
assalto vincere la terra, si trovò
forte ingannato, perchè sì virilmente si
difesero i cittadini e ripararono le breccie,
che rimase inutile il suo sforzo. Fin le
donne e i fanciulli tutti con sollecitudine
mirabile, portando chi acqua, chi calce e
pietre, prestarono ogni possibile aiuto
contro ai nemici, e in loro lode furono
poi fatte e cantate dappertutto varie canzoni.
</p>

<p>
In tale stato erano le cose di Messina,
quando <i>Pietro re</i> d'Aragona, ricevuta
un'ambasceria de' Palermitani,
venne dirittamente a sbarcare a Trapani
con cinquanta galee ed altri legni, con
ottocento uomini d'armi e dieci mila
fanti, tutta gente agguerrita e di gran coraggio.
Vi arrivò nel dì 30 d'agosto <span class="fnote">[Caffari, Annal. Genuens., lib. 10, tom. 6
Rer. Ital.]</span>,
e fra due giorni entrò in Palermo, ricevuto
con altissime acclamazioni da quel
popolo, e quivi fu coronato re di Sicilia.
Tutti tremavano dianzi; tanta era la
paura della potenza e del rigore del re
Carlo. Ad ognuno allora tornò il cuore
in petto; e sparsa questa nuova per le
altre terre ribellate ai Franzesi, se ne
fece gran festa, credendosi allora ognuno
in salvo. I soli Messinesi furono gli ultimi
a saperlo. Spedì poscia il re Pietro due
suoi ambasciatori al re Carlo, i quali,
ottenuta licenza d'andare, si presentarono
davanti a lui nel dì 16 di settembre,
con intimargli da parte di Pietro re di
Aragona e di Sicilia di levarsi dall'assedio
di Messina, altrimenti che fra poco
verrebbe egli in persona a far pruova
delle forze sue. All'avviso dell'inaspettato
<span class="pagenum" id="Page_153">[153]</span>
sbarco dell'Aragonese era rimasto
pieno di maraviglia e di doglia il re Carlo.
Ricevuta poi quell'ambasciata, fremeva
per la collera; e la risposta sua, data nel
dì seguente, fu che intimassero al re
Pietro di levarsi dal regno di Sicilia, e di
non fomentar dei ribelli, perchè se ne
avrebbe a pentire, e si tirerebbe addosso
anche la nemicizia del papa, del re di
Francia e degli altri principi della cristianità.
Leggonsi presso il Villani <span class="fnote">[Giovanni Villani, lib. 7, cap. 70.]</span> e
presso fra Francesco Pipino <span class="fnote">[Franciscus Pipinus, lib, 3, cap. 15, tom. 9
Rer. Ital.]</span> delle lettere
che si dicono in tal congiuntura
scritte dall'un re all'altro. Dubito io che
sieno fatture dei novellisti d'allora.
Tenuto consiglio dal re Pietro, fu determinato,
secondo il parere dell'accorto
Giovanni da Procida, che si mandasse la
flotta catalana a sorprendere nel Faro di
Messina le galee del re Carlo, che quivi
stavano ancorate senza difensori. Traspirò
questa risoluzione, e saputasi da
esso re Carlo, fu creduto necessario che
il re levasse l'assedio: altrimenti, se veniva
rotta la comunicazion colla Calabria,
potea perir tutta l'armata di terra
per mancanza di viveri. Però, lasciati solamente
due mila cavalli in agguato, per
tentare di sorprendere i Messinesi, se
uscivano a spogliare il campo, giacchè
per la fretta restò ivi un'immensa copia
di tende, bagaglie ed arnesi da guerra, il
re Carlo col resto di sua gente precipitosamente,
e come sconfitto, scampò in Calabria.
Ma non potè provvedere così per
tempo al bisogno, che non sopraggiugnesse
nello stretto di Messina l'ammiraglio
del re Pietro, cioè <i>Ruggieri di Loria</i>, il
più valoroso ed avventurato condottiere
d'armate navali che fosse allora, il quale
con sessanta galee cariche di Catalani e
Siciliani prese ventinove tra galee grosse
e sottili del re Carlo, fra le quali cinque
del comune di Pisa, che erano al di lui servigio.
Passò anche alla Catona ed a Reggio
di Calabria, e vi bruciò ottanta uscieri,
<span class="pagenum" id="Page_154">[154]</span>
cioè barche grosse da trasporto, che trovò
disarmate alla spiaggia; e questo sugli
occhi dello stesso re Carlo, il quale per
la rabbia cominciò a rodere la sua bacchetta,
e poi confuso, dopo aver dato commiato
ai baroni ed agli amici, si ritirò a
Napoli. I Messinesi, se il re non levava
l'assedio, erano già ridotti alle estremità,
per essere venuta meno ogni sorta di
vettovaglia. Scoperto anche l'agguato, si
tennero rinchiusi, finchè videro ritirati
in Calabria i due mila cavalli nemici.
Intanto marciò il re Pietro da Palermo,
rinforzato dall'esercito siciliano, e dopo
avere ricuperato a patti di buona guerra
Milazzo, arrivò nel dì 2 di ottobre a Messina,
ricevuto con giubilo inesplicabile
da quel popolo glorioso, che era come
risuscitato da morte a vita. Interdetti e
scomuniche furono fulminate dal papa
contra del re Pietro e de' Siciliani per
tali novità. Ma per ora abbastanza di
questo.
</p>

<p>
Trovavasi in gravi angustie ed affanni
sul principio dell'anno presente la
città di Forlì; e i Lambertazzi ed altri
fuorusciti ghibellini colà rifugiati non
trovavano più scampo, perchè si vedevano
battuti dall'un canto dall'armi spirituali
del papa, e dall'altro attorniati
dall'armi temporali d'esso pontefice,
del re Carlo, de' Bolognesi e degli altri
Guelfi di Romagna, Lombardia e Toscana.
Come resistere a tanti nemici un
pugno di gente? Però il <i>conte Guido</i> da
Montefeltro <span class="fnote">[Chron. Forolivien., tom. 22 Rer. Ital.]</span>, i Forlivesi e gli altri fuorusciti
spedirono un'altra ambasceria ad
Orvieto a papa <i>Martino IV</i> per supplicarlo
di aver misericordia di loro. Furono
bruscamente ricevuti anche questa
fiata gli ambasciatori, ed ebbero per
risposta che Forlì non avrebbe mai perdono
e pace, se prima non iscacciava
tutti i forestieri maschi e femmine. A questo
disse il deputato de' Lambertazzi e
degli altri fuorusciti, che erano pronti ad
ubbidire e ad andarsene, ma che supplicavano
sua Santità di assegnar loro un
<span class="pagenum" id="Page_155">[155]</span>
sito da potervi abitare, giacchè iniquamente
erano stati cacciati dalle lor patrie,
nè aveano luogo per loro abitazione.
Nè pur questo poterono impetrare, ma
ignominiosamente furono licenziati e caricati
di scomuniche. Se qui alcuno cercasse
il comun padre dei fedeli, forse
nol troverebbe: colpa, a mio credere,
del re Carlo, che inesorabile contra dei
Ghibellini, aveva anche la fortuna di poter
prescrivere quanto voleva alla corte
di Roma. Così non avea fatto il precedente
pontefice <i>Niccolò III</i>. Ebbe dunque
ordine Giovanni d'Eppa o sia d'Appia,
conte della Romagna, di rinforzar la
guerra contra di Forlì, nella quale impresa
il papa andava impiegando il danaro
sborsato dalla pietà dei fedeli, perchè
servisse in soccorso di Terra Santa. Ora
il conte della Romagna, dopo aver maneggiato
un trattato segreto con alcuni
dei cittadini di quella città, perchè gli
dessero una porta <span class="fnote">[Ptolomaeus Lucens., Annal. brev., tom. 11
Rer. Ital.]</span>, su questa speranza
comparve sotto Forlì sull'imbrunir della
notte precedente al dì primo di maggio
con un potente esercito <span class="fnote">[Giachetto Malaspina, cap. 215. Giovanni
Villani, lib. 7, cap. 70.]</span>. A Guido
conte di Montefeltro, e capitano dei
Forlivesi, non era ignoto questo trattato;
anzi dicono che ne fu egli stesso il promotore,
siccome astutissimo e gran maestro
di guerra. Aveva egli ordinato che
tutti i cittadini preparassero buona cena,
e lasciassero aperta una porta. Ed allorchè
i nemici arrivarono, egli con tutta la
gente atta all'armi uscì fuori della città
per un'altra. Entrò Giovanni d'Eppa
con parte dell'esercito nell'aperta città,
nè trovandovisi resistenza alcuna, le soldatesche
si sparsero per la terra e per
le case a darsi bel tempo coi cibi e vini
lor preparati; e tolte le briglie ai lor cavalli,
li misero alle greppie e al riposo.
Allorchè fu creduto che fossero ben satolli
ed ubbriachi, e andati a dormire, il conte
Guido colla sua gente rientrò per una
<span class="pagenum" id="Page_156">[156]</span>
porta che tuttavia si custodiva per lui, e
diede addosso ai nemici che senza poter
raccoglier, sè stessi, nè ordinare le
loro armi e cavalli, restarono per la
maggior parte vittima delle spade de' Forlivesi <span class="fnote">[Chron. Forolivien., tom. 22 Rer. Ital.]</span>.
Dicono altri che il conte Guido
andò prima ad assalire e sconfiggere
la parte dell'armata che Giovanni di
Eppa avea lasciato di fuori in un determinato
luogo, e poscia, rientrato in città,
fece del resto, con altre particolarità che
io tralascio per dubbio della lor sussistenza.
Certamente cadono molti inverisimili
nella maniera con cui dicono condotto
questo fatto. E si può dubitare che
il tempo e le ciarle del volgo accrescessero
delle favole alla verità dell'avvenimento.
Favole sembrano ancora tanti
altri fatti attribuiti in queste guerre a
<i>Guido Bonato</i>, filosofo e strologo famoso
di que' tempi, e cittadino di Forlì, narrati
nella Cronica di quella città. Per
attestato della Cronica di Parma <span class="fnote">[Chron. Parmense, tom. 9 Rer. Ital.]</span>, con
cui vanno d'accordo fra Francesco Pipino <span class="fnote">[Pipin., Chron. Bononiens., tom. 9 Rer. Ital.]</span>
e Ricobaldo <span class="fnote">[Richobald., in Pomar., tom. Rer. Ital.]</span>, il conte della
Romagna entrò in un borgo di Forlì, ebbe
una porta della città, e vi prese molte
case per forza. Ma per sagacità e valore
del conte Guido da Montefeltro e de' Forlivesi
egli restò sconfitto. Due mila e più,
la maggior parte Franzesi, vi lasciarono
la vita, e quasi tutto il resto vi rimase
prigione. Fra gli altri che perirono nella
fossa di quella città, si contò Tibaldello
degli Zambrasi, che avea tradita Faenza.
E vi morì il conte Taddeo da Montefeltro,
nemico del conte Guido, con altri
nobili bolognesi e della Romagna. La
Cronica di Bologna <span class="fnote">[Chronic. Bononiens., tom. 18 Rer. Ital.]</span>, che per errore,
mette questo fatto sotto il dì 7 di giugno
va annoverando la cavalleria venuta da
diverse parti all'esercito del conte della
Romagna, e la fa ascendere a tre mila e
quattrocento cavalieri. Nulla dice dello
<span class="pagenum" id="Page_157">[157]</span>
stratagemma suddetto del conte Guido;
e solamente parla d'un fiero combattimento
seguito ne' borghi di Forlì, colla
disfatta de' Guelfi. Altrettanto abbiamo
dalla Vita di papa Martino <span class="fnote">[Vita Martini IV, P. I, tom. 3 Rer. Ital.]</span>. Giovanni
d'Eppa falso è che morisse in quel conflitto.
Egli, per attestato di Ricobaldo,
arrivò a Faenza sano e salvo con circa
venti cavalli, e fu poi adoperato dal papa
in altre militari imprese.
</p>

<p>
Veggendo i Lodigiani <span class="fnote">[Gualvan. Flamma, Manip. Flor., cap. 319.]</span> ridotti in
pessimo stato gli affari de' Torriani, e
temendo di restar eglino la vittima dello
sdegno de' Milanesi, trattarono di pace
con <i>Ottone Visconte</i> arcivescovo di Milano,
il quale volentieri vi acconsentì, purchè
rinunziassero alla protezione de' Torriani.
Seguitarono essi nondimeno, per
attestato della Cronica di Parma, a tener
la parte guelfa. Di qui prese maggior
orgoglio <i>Guglielmo marchese</i> di Monferrato,
e cominciò, di capitano che egli era,
a far da signore di Milano, in pregiudizio
dell'autorità dell'arcivescovo. Ottenne
di poter mettere un vicario e un podestà
in Milano a piacimento suo, e vi mise
Giovanni dal Poggio Torinese. L'arcivescovo,
come uomo accorto, mostrava di
non curarsene, ma, conoscendo dove il
marchese mirasse, cominciò segretamente
a tirare nel suo partito alcune delle case
più forti di Milano, cioè quelle di Castiglione,
Carcano, Mandello, Posterla e
Monza, e a disporre i mezzi per liberarsi
dalla prepotenza del marchese. Minacciava
intanto esso marchese i Cremonesi,
e però, ad istanza di quel popolo, tenuto
fu un parlamento in Cremona, dove intervennero
i Piacentini, Parmigiani, Reggiani,
Modenesi, Bolognesi, Ferraresi e
Bresciani, tutti di parte guelfa. Risoluto
fu di spedire ambasciatori al papa per
ricavarne dei soccorsi e di tenere in essa
Cremona una taglia di soldati di cadauna
città per difesa di quella. E perciocchè
Buoso da Doara era entrato in Soncino,
e s'era anche ribellato al comune di Cremona
<span class="pagenum" id="Page_158">[158]</span>
il castello di Riminengo, i Parmigiani,
Piacentini e Bresciani colle loro
forze marciarono a Cremona, e passarono
dipoi a dare il guasto a Soncino.
Nel dì 2 di luglio il marchese di Monferrato
coi Milanesi, Astigiani, Novaresi,
Alessandrini, Vercellesi, Comaschi e Pavesi
venne sino a Vavrio, e quivi si accampò,
con ispargere voce di voler pacificare
tutta la Lombardia. Ma le apparenze
erano che egli meditasse d'entrare
nel Cremonese <span class="fnote">[Memor. Potestat. Regiens., tom. 8 Rer. Ital.]</span>. Allora tutte le città
guelfe suddette inviarono le lor milizie a
Paderno in aiuto di Cremona. Furono
anche richiesti di soccorso il marchese
d'Este, il conte della Romagna e i comuni
della Toscana; ed ognuno promise
de' buoni rinforzi, se si fosse dovuto venire
ad un fatto d'armi. Giunse il marchese
a postarsi due miglia lungi da Crema,
e i collegati piantarono in faccia di
lui il lor campo. Si trombettava ogni dì,
ma niuno uscì mai per volere battaglia,
nè i Milanesi voleano entrar nel Cremonese,
perchè durava la tregua fra loro,
sicchè il marchese nel dì 12 di luglio,
senza far altro, si ritirò, e lo stesso fecero
gli avversarii guelfi. Diedero i Cremonesi
il guasto sino alle porte di Soncino, la
qual terra riebbero poi per tradimento
nel dì 11 di novembre. Mandarono i
Parmigiani una taglia de' lor soldati in
servigio del papa contra Forlì, ed ottennero
che si levasse l'interdetto dalla loro
città, con esservi tornati solennemente
i frati predicatori, che già n'erano usciti.
</p>

<p>
Fece in quest'anno Giovanni d'Eppa
conte di Romagna l'assedio della terra
di Meldola, e, dopo avervi inutilmente
consumati alquanti mesi, fu forzato dalla
penuria de' viveri e dalla perversa stagione
a ritirarsene. Il conte d'Artois ed
altri principi franzesi, spediti dal re di
Francia, passarono per Parma e Reggio
nell'ottobre dell'anno presente, menando
seco una gran quantità di cavalli e
fanti in aiuto del re Carlo dopo la perdita
della Sicilia. Tennesi una nobilissima
<span class="pagenum" id="Page_159">[159]</span>
corte bandita in Ferrara per la festa
di san Michele di settembre dell'anno
presente e ne' susseguenti giorni <span class="fnote">[Chron. Estens., tom. 15 Rer. Ital.]</span>, perchè
<i>Azzo VIII</i>, figliuolo d'<i>Obizzo marchese</i>
d'Este e signor di Ferrara, fu creato
cavaliere, e prese per moglie <i>Giovanna</i>
figliuola di <i>Gentile Orsino</i> nipote del fu
papa Niccolò III, e figliuolo di <i>Bertoldo</i>
già conte della Romagna. A tanti sconvolgimenti
d'Italia si aggiunse in questo
anno anche il principio d'un'aspra e
funestissima guerra <span class="fnote">[Caffari, Annal. Genuens., lib. 10, tom. 6
Rer. Ital.]</span> fra i Genovesi e
Pisani, popoli amendue potenti per terra
e per mare. Nacque la lor discordia dallo
avere i Genovesi inviate quattro galee
in Corsica per gastigare il giudice di Cinarca,
che avea fatto non pochi aggravii
alla lor nazione. L'aveano essi ridotto in
camicia. Fu presa dai Pisani la protezion
di costui con pretenderlo loro vassallo;
e gli ambasciatori adoperati per questo
affare, in vece di rimettere la pace, fecero
saltar fuori la guerra, che andò a finire
nella rovina di Pisa. Si diedero tutti e due
questi comuni a fare un mirabil preparamento
di galee e d'altri legni. Vennero
anche i Pisani a Porto Venere, e diedero
il guasto a quel paese; ma nel ritornare
a casa, levatasi una crudel tempesta,
spinse diecisette delle loro galee alla spiaggia,
e le ruppe colla morte di molta gente.
Anche i Perugini inferocirono nell'anno
presente contro la città di Foligno <span class="fnote">[Memor. Potest. Regiens., tom. 8 Rer. Ital.]</span>,
non so per quali disgusti. Studiossi
ben papa Martino di fermare il
loro armamento colla minaccia delle scomuniche;
ma, senza farne caso, essi procederono
innanzi con guastar tutto il
paese sino alle porte di quella città. Non
mancò già il papa di scomunicare quel
popolo; ma esso, maggiormente irritato
per questo, ed imbestialito, fece un papa e
varii cardinali di paglia, e, dopo avere strascinati
per la città que' fantocci, sopra
una montagna li bruciò, dicendo: <i>Questo
<span class="pagenum" id="Page_160">[160]</span>
è il tal cardinale, questo è quell'altro.</i>
Sorse ancora nei medesimi tempi guerra
in Roma fra gli Orsini e gli Annibaldeschi <span class="fnote">[Vita Martini IV, P. I, tom. 3 Rer. Ital.]</span>.
Erano i primi odiati dal re
Carlo per la memoria del loro zio; e
però, unito il vicario di esso re, che esercitava
l'uffizio di senatore, andò cogli
Annibaldeschi a dare il guasto sino a
Palestrina, dove s'erano ritirati gli Orsini.
</p>

<hr />
</div>

<div class="chapter">
<h2 class="hidden" id="MCCLXXXIII">MCCLXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxxiii</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Martino IV</span> papa 3.</td>
  </tr>
  <tr>
    <td><span class="smcap">Ridolfo</span> re de' Romani 11.</td>
  </tr>
</table>

<p>
Non istette già colle mani alla cintola
<i>Pietro re</i> d'Aragona, dacchè ebbe
dato sesto alle cose della conquistata
Sicilia, ma rivolse il pensiero anche alla
vicina Calabria <span class="fnote">[Barthol. de Neocastro, tom. 13 Rer. Ital.]</span>. Già aveva egli nel dì
6 di novembre spedite quindici galee con
alcune migliaia de' suoi bellicosi fanti catalani
verso la Catona, dove era un presidio
di due mila cavalli ed altrettanti
fanti, postovi da <i>Carlo principe</i> di Salerno,
primogenito del re Carlo, lasciato
ivi dal padre per opporsi ai tentativi dei
nemici. Nella notte del dì 6 di novembre
i Catalani assalirono sì vigorosamente
quella guarnigione, che parte ne uccisero,
e il restante misero in fuga. Nel dì 11
seguente s'impadronirono ancora della
Scalea, e vi fu posto un presidio di cinquecento
Catalani, che cominciarono ad
infestare i contorni di Reggio. Essendosi
ritirato il principe Carlo nel piano di San
Martino, per non restar troppo esposto
agli attentati de' nemici, il popolo di Reggio
si diede incontanente al re Pietro, il
quale, nel dì 14 di febbraio, fece la sua
solenne entrata in quella città. L'esempio
di Reggio seco trasse anche la città
di Gieraci. Avea il re Pietro già spedito
ordine che la <i>regina Costanza</i> sua moglie
co' figliuoli venissero in Sicilia. Vi
arrivò essa nel dì 22 d'aprile; fu riconosciuta
per legittima padrona della
Sicilia; e l'infante <i>don Giacomo</i> suo
<span class="pagenum" id="Page_161">[161]</span>
secondogenito fu accettato per successore
di quella corona, giacchè il re Pietro suo
padre veniva obbligato da' suoi affari a
tornarsene in Catalogna. Il motivo della
sua partenza fu questo. Nell'anno precedente
avea il re Carlo mandato a dire al
re Pietro delle villane parole, trattandolo
da traditore e fellone; e per mantenerglielo
in buona forma, lo sfidò a combattere
con lui a corpo a corpo. Più saporita
nuova di questa non potea giugnere
al re Pietro, che in coraggio e valore
non cedeva punto al re Carlo, ma il superava
di molto nell'accortezza. Si trovava
egli con poca moneta; e se il re Carlo
colle sue forze avesse continuata la guerra
in Calabria e Sicilia, gran pericolo v'era
di soccombere col tempo. Il meglio era
di addormentarlo, di guadagnar tempo
con accettare il proposto duello, e di
farlo intanto uscire d'Italia <span class="fnote">[Giovanni Villani, lib. 7, cap. 85.]</span>. Diede
dunque per risposta che manterrebbe in
campo e in paese neutrale al re Carlo il
suo legittimo diritto e possesso della Sicilia;
e però fu concertato con solenne
promessa e giuramento che da essi re e
da novanta nove cavalieri eletti per cadauna
delle parti si farebbe il combattimento
in Bordeos di Guascogna, ottenutane
prima licenza dal re d'Inghilterra,
padrone allora di quella città. Chi
restasse vincitore chetamente ancora
sarebbe padrone della Sicilia, e chi mancasse
alla promessa verrebbe dichiarato
infame, e privato del titolo di re, con altre
gravissime pene. Il dì primo di giugno
fu destinato per questa insigne battaglia.
Portato a <i>papa Martino</i> l'avviso di così
strepitosa risoluzione, tanto è lungi che
v'intervenisse l'approvazione sua, come
scrive il Villani dopo il Malaspina <span class="fnote">[Giachetto Malaspina, cap. 217.]</span>,
che anzi la detestò <span class="fnote">[Raynald., in Annal. Eccl.]</span>, e fece quanto
potè per dissuadere il re Carlo, mostrandola
contraria non meno alla politica
che alla coscienza, ed intimando la scomunica
contra chiunque passasse ad
<span class="pagenum" id="Page_162">[162]</span>
eseguirla. Non si fermò per questo il coraggioso
re Carlo; scelti i suoi cavalieri
tra Franzesi, Provenzali ed Italiani, che
tutti fecero a gara per essere di quel numero,
fu nel dì prefisso e Bordeos, passeggiò
co' suoi armati il campo, ma finì
la giornata, senza che si lasciasse vedere
il re d'Aragona. Deluso in questa maniera
il re Carlo, se ne tornò a Parigi,
malcontento di non aver potuto combattere,
e d'avere inutilmente perduto il
tempo; ma contento per essere, secondo
l'opinione sua, divenuto l'Aragonese
spergiuro in faccia del mondo, e caduto
nella infamia e nell'altre pene prescritte
nella convenzione. Pubblicò pertanto un
manifesto, dove esponeva le dislealtà e
finzioni di Pietro, e le pene da lui incorse.
Ma Pietro anche egli ne divolgò un
altro in sua difesa. E qui non s'accordano
gli scrittori. Vi ha chi tiene, non
essere egli punto andato a Bordeos; ed
altri ch'egli vi andò travestito, e segretamente
si lasciò vedere al siniscalco del
re d'Inghilterra, con protestare d'essere
pronto a combattere, ma che non
potea farlo, non trovandosi sicuro in
quel luogo, dacchè <i>Filippo re</i> di Francia
s'era postato con più di tre mila cavalieri
una sola giornata lungi da Bordeos <span class="fnote">[Bartholom. de Neocastro, cap. 68, tom. 13
Rer. Ital.]</span>,
e nella stessa città era concorsa
troppa copia di Franzesi. Preso pertanto
un attestato di sua comparsa dall'uffiziale
del re inglese, rimontato a cavallo,
frettolosamente se ne tornò in Aragona.
Se ciò sia finzione o verità, nol so dire.
Quand'anche sussistesse la segreta sua
andata a Bordeos, giacchè scrive l'autore
della Cronica di Reggio <span class="fnote">[Memorial. Potestat. Regiens., tom. 8 Rer.
Ital.]</span> ch'egli fu
veduto nel dì 30 di giugno in vicinanza
di quella città; tuttavia non si sa ch'egli
menasse seco i cavalieri che dovea condurre,
e però sembra potersi conchiudere
che questa scena fu fatta per deludere il re
Carlo, e non già per decidere con un duello,
<span class="pagenum" id="Page_163">[163]</span>
cioè con poco cervello, la controversia
della Sicilia da lui posseduta, quantunque
anch'egli avesse già scelti i suoi cavalieri,
per dare un bel colore all'inganno. Ho
io rapportato altrove <span class="fnote">[Antiquit. Italic., Dissert. XXXIX.]</span> alcuni atti pubblici
spettanti a questa tragedia, oppure
illusione fatta al re Carlo dallo scaltro
re d'Aragona, apparendo da essi che fra
le condizioni v'era che il re d'Inghilterra
dovesse essere presente al combattimento,
ed è certo ch'egli non venne a
Bordeos, nè mai consentì a dare il campo,
nè ad assicurarlo: il che solo bastava
ad iscusare e discolpare il re Pietro.
</p>

<p>
Qui nondimeno non terminò la faccenda.
Il pontefice Martino prese di qui
motivo per aggravar le censure contra
del re Pietro, e passò a dichiararlo non
solamente ingiusto usurpatore del regno
della Sicilia, ma anche decaduto da quelli
d'Aragona, Valenza e Catalogna <span class="fnote">[Raynald., in Annal. Ecclesiast.]</span>,
con appresso conferirli a <i>Carlo di Valois</i>,
secondo figliuolo del re Filippo di Francia,
il quale doveva in avvenire riconoscerli
in feudo, e prenderne l'investitura
dal romano pontefice. Come fosse creduto
giusto e lodevole questo papal decreto,
lo lascierò io decidere ad altri. Ben
so che i signori franzesi, i quali specialmente
in questi ultimi tempi hanno impugnata
l'autorità che si attribuiscono i
sommi pontefici di deporre i re e di trasferire
i regni, allora a man baciata riceverono
questo regalo degli altrui Stati,
loro fatto da papa Martino, e tentarono
in vigor d'esso di occuparli, siccome
vedremo. Abbiamo da Bartolommeo di
Neocastro che furono in quest'anno
spedite dal re Carlo verso Puglia venti
galee di Provenzali. Dirizzò questa flotta
le vele verso Malta, dove quel castello
tuttavia si tenea fedele ad esso re, benchè
assediato dai Siciliani, per dargli
soccorso <span class="fnote">[Nicol. Specialis, Hist. Sicul., lib. 1, cap. 26,
tom. 10 Rer. Ital.]</span>. N'ebbe contezza il valente
ammiraglio di Sicilia <i>Ruggieri di Loria</i>,
<span class="pagenum" id="Page_164">[164]</span>
e tutto allegro con dieciotto galee ben
armate sciolse da Messina per andare a
trovarlo. Arrivato al porto di Malta, attaccò
la zuffa, e fu questa terribile di
più ore; ma infine dieci d'esse galee provenzali
furono prese dai Siciliani e condotte
a Messina; l'altre dieci maltrattate
se ne tornarono con indicibil fretta
al loro paese. Miglior fortuna ebbero in
Romagna l'armi del pontefice, che avea
fatto venir grossa gente di Francia, ed
unita colle milizie delle città guelfe di
Romagna e di Lombardia. Capitano di
questa possente armata fu creato <span class="fnote">[Annal. Forolivien., tom. 22 Rer. Ital. Matthaeus
de Griffonibus, tom. 18 Rer. Ital. Chron.
Estense, tom. 15 Rer. Ital.]</span>
Guido conte di Montefeltro, già rimesso in
grazia della Sede apostolica, con ordine
di domare i Forlivesi, ricettatori ostinati
degli usciti ghibellini. Ma, scorgendo quel
popolo di non potere alla lunga sostenere
il peso della guerra contra di tanti nemici,
massimamente dappoichè il paese
era sprovveduto di viveri, mandò ambasciatori
al papa, ed altrettanto fece il
<i>conte Guido</i> di Montefeltro, ad esibir la
loro sommessione a quanto la santità sua
avesse ordinato. Accettata L'offerta, furono
cacciati da quella città tutti i Lambertazzi
con gli altri Ghibellini, che andarono
dispersi colle lor misere famiglie
per l'Italia; e Guido da Montefeltro fu
mandato a' confini, cioè in luogo disegnato
dal papa. Venuto poscia a Forlì
un legato pontificio, in gastigo della
strage dianzi fatta de' Franzesi, fece demolir
le mura, le torri ed ogni fortezza
di quella città, e spianarne le fosse <span class="fnote">[Chron. Parmense, tom. 9 Rer. Ital.]</span>.
Anche Cesena, Forlimpopoli, Bertinoro,
Meldola e le castella di Montefeltro vennero
all'ubbidienza del papa, e quivi
ancora fu fatto lo stesso scempio di mura
e fortezze. Oltre a ciò, in tutti que' luoghi
furono cavati dai sepolcri i morti
nel tempo della guerra, e seppelliti come
scomunicati fuori della città. Secondo
Galvano Fiamma <span class="fnote">[Gualv. Flamma, Manip. Flor., cap. 320.]</span> e gli Annali
<span class="pagenum" id="Page_165">[165]</span>
Milanesi <span class="fnote">[Annales Mediolanenses, tom. 16 Rer. Ital.]</span>, in quest'anno <i>Ottone Visconte</i>
si liberò da <i>Guglielmo marchese</i> di Monferrato,
e per questo ho io differito a
parlarne qui, benchè la Cronica di Parma
metta il fatto nell'anno precedente.
Anzi, dicendo il Fiamma, essere ciò succeduto
nella festa di san Giovanni Evangelista,
se l'anno milanese avea allora
principio nel Natale del Signore, ancora,
secondo lui, si dee riferir questo fatto
all'antecedente anno, come appunto accuratamente
notò anche il Corio <span class="fnote">[Corio, Istoria di Milano.]</span>. Era
il marchese Guglielmo principe di fina
politica e destrezza, e di non minor ambizione
provveduto. Mirava egli a farsi
signore di tutta la Lombardia. E già gli
era riuscito di farsi proclamare a poco
a poco signor di Como, Alba, Crema,
Novara, Alessandria, Vercelli <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span>. Non
so ben dire se anche Pavia. Gli restava
Milano; egli ne era già capitano, vi avea
un gran partito, e andava disponendo le
cose per abbattere la signoria dell'arcivescovo
Ottone, e prender egli le redini,
del governo. Ottone, che a lui non cedeva
in avvedutezza, aspettato il tempo propizio
che il marchese fosse ito per suoi
affari a Vercelli, nel dì 27 di dicembre
dell'anno precedente, montato a cavallo
con tutti i suoi aderenti, prese il Broletto
e il palazzo pubblico, e ne scacciò Giovanni
dal Poggio podestà e vicario del
marchese, mettendovi in suo luogo Jacopo
da Sommariva Lodigiano. Fece appresso
intendere al marchese che non
osasse più di ritornare a Milano: dal
che si accese una mortale nemicizia fra
loro. Cercò immantenente Ottone di fortificarsi
nel ricuperato pieno dominio di
Milano coll'amicizia de' vicini, e però
stabilì pace e lega coi Cremonesi, Piacentini
e Bresciani. Fiera guerra continuò
in quest'anno fra i Genovesi e Pisani
per mare, avendo l'uno e l'altro popolo
fatto un formidabil armamento di galee
<span class="pagenum" id="Page_166">[166]</span>
e d'altri legni. Presero i Genovesi e saccheggiarono
l'isola della Pianosa, e sottomisero
alcune navi de' Pisani, e gli altri
parimente fecero quegl'insulti che
poterono ai Genovesi. Minutamente si
veggono descritti i lor fatti negli Annali
di Genova <span class="fnote">[Caffari, Annal. Genuens., lib. 10, tom. 6
Rer. Ital.]</span>; tali nondimeno non sono
che meritino d'esserne qui fatta particolar
menzione. Succederono delle novità
anche in Trivigi <span class="fnote">[Richobaldus, in Pomar., tom. 9 Rer. Ital.
Annal. Bononiens., tom. 18 Rer. Ital.]</span>, città al pari dell'altre
divisa in due fazioni. <i>Gherardo</i> della nobil
famiglia da Camino seppe far tanto,
che ne scacciò fuori Gherardo de' Castelli
capo della parte contraria, e prese
la signoria di quella città. Tollerabile
riuscì dipoi il suo governo, perchè era
amatore della giustizia. Ebbe principio
nel marzo di quest'anno la guerra dei
Veneziani col patriarca d'Aquileia per
le giurisdizioni dell'Istria, come s'ha
dalle Vite di que' patriarchi, da me date
alla luce <span class="fnote">[Vitae Pontific. Aquilejens., tom. 4 Anecdot.
Latin.]</span>. Durò questa quasi undici
anni, e in fine fu costretto il patriarca
ad accomodarsi, come potè, con chi era
superiore di forze.
</p>

<hr />
</div>

<div class="chapter">
<h2 class="hidden" id="MCCLXXXIV">MCCLXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxxiv</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Martino IV</span> papa 4.</td>
  </tr>
  <tr>
    <td><span class="smcap">Ridolfo</span> re de' Romani 12.</td>
  </tr>
</table>

<p>
Gran preparamento di gente e di legni
avea fatto <i>Carlo</i>, primogenito del re
Carlo e principe di Salerno, per portare
la guerra in Sicilia, quando venne la
mala fortuna a visitarlo, e a dargli una
ben disgustosa lezione delle umane vicende.
Era già corsa sicura voce che il
re Carlo suo padre veniva di Provenza
con forte armata per unirla coll'altra di
Puglia, e procedere poi contra de' Siciliani <span class="fnote">[Giachetto Malaspina, cap. 222. Ptolom. Lucens.
et alii.]</span>.
Prima ch'egli venisse, il valente
<i>Ruggieri di Loria</i>, ammiraglio del
<span class="pagenum" id="Page_167">[167]</span>
re d'Aragona, volle tentare, se gli veniva
fatto, di tirare a battaglia il figliuolo. A
questo fine con quarantacinque tra galee
ed altri legni armati di Catalani e Siciliani
uscì in corso sul principio di giugno, e
cominciò ad infestare le coste del regno
di Napoli. Nel lunedì, giorno quinto di
esso mese (e non già nel dì 23, come ha il
testo di Bartolommeo da Neocastro <span class="fnote">[Bartholomaeus de Neocastro, cap. 76,
tom. 13 Rer. Ital.]</span>),
fu a Castello di San Salvatore a Mare e a
vista di Napoli, e le sue ciurme cominciarono
con alte grida a villaneggiare
il re Carlo, suo figliuolo, e tutti i Franzesi
chiamandoli poltroni e conigli, che
non'ardivano di venire a battaglia, e dileggiandoli
in altre sconcie maniere. A
queste ingiurie non potendo reggere il
principe Carlo, badando più alla collera
sua che ai consigli del cardinal legato,
co' furiosi suoi Franzesi e coll'altre ubbidienti
sue truppe disordinatamente si
imbarcò nei preparati suoi legni, e tutti,
come se andassero a nozze, fecero vela
contra de' Siciliani. Scrive Giovanni Villani <span class="fnote">[Giovanni Villani, lib. 7, cap. 92.]</span>
che il principe Carlo avea ordine
preciso dal re Carlo suo padre di non
venire a battaglia alcuna, e che aspettasse
l'arrivo suo; ma egli, senza farne
caso, si lasciò trasportare dall'empito
suo giovanile, credendosi di far qualche
prodezza. Diversamente Niccolò Speciale <span class="fnote">[Nicolaus Specialis, Hist. Sicul., tom. 10 Rer.
Italic.]</span>
lasciò scritto: cioè che una barca
spedita con questo ordine dal re Carlo
cadde in mano di Ruggieri di Loria, nè
arrivò a Napoli: il che forse avrebbe
fermata la bizzarria del principe Carlo.
Baldanzosamente procedeva l'armata
franzese contro ai nemici; e Ruggieri
gran maestro di guerra, fingendo paura,
si andava ritirando in alto mare. Ma
quando se la vide bella, animati prima
i suoi, venne impetuosamente a ferire
addosso alla contraria armata. Stettero
poco a fuggire le galee di Soriento e di
altri Pugliesi. Fecero quella resistenza
<span class="pagenum" id="Page_168">[168]</span>
che poterono i Franzesi; ma siccome
gente allora non avvezza a battaglie
di mare, poco potè operare contra dei
Catalani e Siciliani, i quali, arditamente
saltando nelle galee nemiche, dieci ne
sottomisero. La mira principale dell'accorto
Ruggieri di Loria era alla galea capitana,
distinta dallo stendardo regale,
dove stava il principe Carlo colla principal
sua baronia, nè potendola prendere
per la gagliarda opposizion di que' nobili,
gridò ai suoi che la forassero in più
luoghi. Entrava l'acqua a furia; e però il
principe dimandò di rendersi a qualche
cavaliere. S'affacciò tosto l'ammiraglio
Ruggieri con darsi a conoscere chi egli
era, e il raccolse nelle sue galee con Rinaldo
Gagliardo ammiraglio di Provenza,
e coi conti di Cerra, Brenna, Monopello,
ed assaissimi altri nobili e copia grande
d'altri prigionieri. Dopo la sconfitta accadde
una piacevol avventura. In passando
la vittoriosa flotta in vicinanza di
Soriento <span class="fnote">[Giachetto Malaspina, Giovanni Villani.]</span>, quel popolo mandò a regalar
di fichi e fiori e di ducento agostari
(monete d'oro), l'ammiraglio siciliano.
Entrati gli ambasciatori nella galea capitana,
dove era preso il principe Carlo,
veggendo lui riccamente armato e attorniato
da baroni, e credendolo l'ammiraglio,
inginocchiati a' suoi piedi, gli presentarono
quel regalo, dicendo: <i>Messer
l'ammiraglio, goditi questo picciolo presente
del comune di Soriento; e piacesse
a Dio che come hai preso il figlio, avessi
anche preso il padre. E sappi che noi
fummo i primi a voltare</i>. Il principe Carlo,
contuttochè poca voglia n'avesse,
pure non potè contenersi dal ridere, e
disse all'ammiraglio: <i>Per Dio, che costoro
sono ben fedeli a monsignore il re</i>. Si prevalse
Ruggieri di Loria di questa congiuntura
per cavar dalle carceri di Castello
a Mare <i>Beatrice</i> figliuola del <i>re
Manfredi</i>, e sorella della <i>regina Costanza</i>,
con altri prigioni <span class="fnote">[Ptolomaeus Lucens., Hist. Eccl., tom. 11
Rer. Ital.]</span>, avendola richiesta
<span class="pagenum" id="Page_169">[169]</span>
al principe, che la fece venire, e con essa
e co' prigioni franzesi se ne tornò a Messina,
dove con indicibil plauso fu accolto.
Il principe Carlo fu rinserrato nel castello
di Mattagriffone con buone guardie.
</p>

<p>
Veniva il <i>re Carlo</i> alla volta di Napoli
con cinquantacinque galee e tre navi
grosse, tutte cariche di nobiltà franzese,
di gente, cavalli ed armi. S'era egli
dianzi rattristato forte in Marsilia per la
percossa data ai suoi sotto Malta. Quando
fu nel mare di Pisa, oppure a Gaeta,
due dì dopo il suddetto conflitto, intese
l'altra disavventura del figliuolo, che
gli passò il cuore, e dicono che gridò:
Ah fosse egli morto, dacchè ha trasgredito
il mio comandamento! Altri scrivono <span class="fnote">[Jordanus, in Chron.]</span>
che fece il disinvolto, e, chiamati i suoi
baroni, disse loro che si rallegrassero
seco, perchè s'era perduto un prete, atto
solamente ad impedire il suo governo,
mostrando così di nulla stimare il figlio.
Raccontano altri <span class="fnote">[Memorial. Potestat. Regiens., tom. 8 Rer.
Ital.]</span>, aver egli detto:
<i>Nulla perde chi perde un pazzo</i>. A questa
doglia s'aggiunse l'altra di avere scoperta
la poca fede dei regnicoli e di Napoli
stessa, dove in quest'ultima congiuntura
alcuni, correndo per la terra, aveano gridato:
<i>Muoia il re Carlo, e viva Ruggieri
di Loria</i>. Aggiugne la Cronica di Reggio
che si fecero di molte ruberie, e furono
anche uccisi alcuni Franzesi, con durar
due giorni quella commozion di plebei.
Arrivato esso re Carlo a Napoli, non
volle smontare al porto, ma furibondo
sbarcò in altro sito con intendimento di
mettere fuoco a tutta la città; ed avrebbe
forse eseguilo il barbarico pensiero, se
non era il <i>cardinal Gherardo</i> da Parma
legato apostolico, il quale s'interpose,
mostrandogli che il reato di pochi vili e
pazzi non era da gastigare colla pena
dell'innocente pubblico. Tuttavia ne fece
ben impiccare da centocinquanta, e poi
mosse alla volta di Brindisi, dove, fatta la
massa di tutte le sue forze, si trovò avere
<span class="pagenum" id="Page_170">[170]</span>
dieci mila cavalli e quaranta mila
fanti, con cento dieci galee, oltre a gran
quantità di legni da trasporto. Con questa
potente armata nel dì 7 di luglio
passò in Calabria, e misesi per terra e
per mare all'assedio di Reggio. Intanto
due cardinali legati trattavano di liberare
il principe Carlo. La lontananza del re
Pietro, le cui risposte conveniva aspettare,
e il saper egli tener in parole chiunque
negoziava con lui, fecero perdere il
tempo al re Carlo, senza tentar impresa
più grande; e intanto la flotta fu sbattuta
da una tempesta <span class="fnote">[Bartholomaeus de Neocastro, cap. 79, tom. 13
Rer. Ital.]</span>; la stagione pericolosa
per chi è in mare si accostò, e vennero
meno i foraggi e le vettovaglie, di
maniera che il re Carlo fu costretto a
ritirarsi a Brindisi e a disarmare. Passò
dipoi, ma pieno di rammarico e di tristi
pensieri, a Napoli. Mentre era esso re in
Calabria, avea il re Pietro spedito in soccorso
della Sicilia quattordici galee, che
arditamente in faccia dell'armata franzese
entrarono nel porto di Messina. E
partito appena fu il re Carlo, che Ruggieri
di Loria s'impadronì di Nicotera,
Cassano, Cotrone, Loria, Martorano,
Squillace, Tropea, Neocastro ed altre
terre in Calabria e Basilicata. In questo
medesimo anno nel dì 12 di settembre
arrivò il suddetto ammiraglio colla sua
flotta all'isola delle Gerbe nel mare di
Tunisi, abitata dai Maomettani, e la prese
e spogliò, con asportarne gran copia di
ricchezze e più di sei mila schiavi. Come
potesse egli in tal tempo, cioè allorchè
era minacciata sì da vicino la Sicilia,
non si sa ben intendere. Fece egli
quivi poscia fabbricare una fortezza, e vi
mise un presidio di cristiani. Probabilmente
è da riferire ad alcun altro anno
sì fatta impresa. In questi tempi <i>Ottone</i>
<i>Visconte</i> arcivescovo di Milano, essendosi
inimicato <i>Guglielmo marchese</i> di
Monferrato <span class="fnote">[Gualv. Flamma, in Manip. Flor., cap. 321.]</span>, e ben prevedendo che i
Torriani coll'aiuto di lui tenterebbono
<span class="pagenum" id="Page_171">[171]</span>
di risorgere, siccome infatti avvenne,
spedì ambasciatori a <i>Ridolfo re</i> de' Romani,
sì per distorlo di favorire essi
Torriani, il che avea egli praticato in addietro,
come ancora per ottenere il suo
patrocinio. Ed appunto l'ottenne, con
avergli Ridolfo mandate cento lancie tedesche
e cinquanta balestrieri con balestre
di corno. Maritò in quest'anno il
suddetto marchese di Monferrato <i>Jolanta</i>
o sia <i>Violante</i>, sua figliuola <span class="fnote">[Memorial. Potest. Regiens.]</span>,
con <i>Andronico Paleologo</i> imperadore di
Costantinopoli, e diedele in dote il regno
di Tessalonica, ossia di Salonichi, da
cui poco utile ricavava in questi tempi
il marchese. Dal che apparisce che fin
qui i marchesi di Monferrato doveano
tuttavia ritenere qualche dominio in
quelle contrade. Oltre di avere il greco
Augusto pagate molte migliaia di bisanti
al suocero suo, si obbligò ancora di mantener
al di lui servigio in Lombardia cinquecento
cavalieri alle sue spese, durante
la vita del medesimo marchese. Fu poi
cagione questo maritaggio, siccome vedremo,
che il Monferrato pervenne ad
un figliuolo d'essa imperatrice <span class="fnote">[Du-Cange, in Famil. Byzantin.]</span>, alla
quale, secondo il loro costume, i Greci
mutarono il proprio nome in quello di
Irene. Ora il marchese Guglielmo col
suddetto rinforzo di moneta cominciò
nuove tele per l'ingrandimento suo. Ebbe
maniera di entrare un dì per tradimento
nella città di Tortona verso l'aurora;
nella qual congiuntura molti cittadini
furono uccisi, altri spogliati, altri carcerati.
Uno de' rimasti prigionieri fu il <i>vescovo
Melchiore</i>, il quale sempre si era
opposto ai tentativi del marchese sopra
quella città, sua patria. Fu egli inviato
con guardie, acciocchè inducesse i castellani
delle sue terre a rendersi al marchese:
il che essi ricusarono di fare. Però,
nel tornare a Tortona, i capitani del marchese
con sacrilega barbarie ammazzarono
l'infelice prelato. In quest'orrido
misfatto protestò poi il marchese di non
<span class="pagenum" id="Page_172">[172]</span>
avere avuta parte alcuna; ma forse da
pochi gli fu creduto.
</p>

<p>
<i>Raimondo dalla Torre</i> patriarca di
Aquileia cogli altri Torriani liberi strinse
lega nell'anno presente con esso marchese <span class="fnote">[Chron. Parmense, tom. 9 Rer. Ital.]</span>,
dopo aver fatto un deposito di
grossa somma d'oro da pagarsi al medesimo
marchese, dacchè fossero eseguiti i
patti. In vigore di questo accordo furono
rilasciati dalle carceri di Monte Baradello
dai Comaschi, ubbidienti tuttavia al marchese,
<i>Antonio, Arenchio</i> e <i>Mosca</i> dalla
Torre. Ne era dianzi fuggito <i>Guido dalla
Torre</i>, che poi divenne signor di Milano.
Ma quivi aveano miseramente terminati
i lor giorni <i>Napo</i> ossia <i>Napoleone</i>, <i>Carnevale</i>
e <i>Lombardo</i>, tutti dalla Torre. Cominciarono,
oltre a ciò, i Comaschi dal
canto loro guerra a Milano, e presero
alcune castella nella riviera di Lecco. Ma
avendo l'arcivescovo eletto per suo vicario
generale nel temporale <i>Matteo Visconte</i>
suo nipote, questi valorosamente
ricuperò quelle terre, cominciando con
questa impresa a farsi strada alla somma
esaltazione, a cui egli e la sua famiglia
dipoi arrivò. Benchè nella Cronica di
Parma si legga che nell'anno 1282 si
sconciò la buona armonia fra i cittadini
di Modena, pure abbiamo dalla stessa
che nell'anno presente ebbe principio
questa diavoleria, che ridusse poi in cattivo
stato essa città, e tornò in grave
pregiudizio della parte guelfa di Lombardia.
Ne parlano appunto a quest'anno
anche gli Annali vecchi di Modena <span class="fnote">[Annales Veteres Mutinenes, tom. 11 Rer. Ital.]</span> e
la Cronica di Reggio <span class="fnote">[Memorial. Potestat. Regiens., tom. 8 Rer. Ital.]</span>. In occasione
che da uno della nobil casa dei Guidotti
fu ucciso un altro nobile della famiglia
da Savignano, si formarono due fazioni.
Il podestà fece mozzare il capo all'uccisore,
e distruggere da' fondamenti due
torri, con altre non poche condannagioni.
Il popolo fremente atterrò molte altre
<span class="pagenum" id="Page_173">[173]</span>
case; e finalmente la parte de' Boschetti,
co' quali andavano uniti i Rangoni e Guidoni,
scacciò fuori della città la fazione
de' Savignani e Grassoni, la quale, ritiratasi
a Sassuolo, a Savignano e ad altre
terre, si diede a far guerra ai Boschetti
e alla città, distruggendo e bruciando.
Fecero i Boschetti col popolo di Modena
un buon esercito contra de' fuorusciti, e
s'inviarono alla volta di Sassuolo. Manfredino
dalla Rosa signor di quella terra
cogli usciti venne ad incontrarli, e li
sconfisse con istrage e prigionia di molte
persone. Mandarono i Parmigiani dodici
ambasciatori per trattar di pace; i Boschetti
non vollero dar loro ascolto. Erano
allora in lega Piacenza, Parma, Cremona,
Reggio, Bologna, Ferrara e Brescia,
tutte città di parte guelfa, e, loro
dispiacendo la pazza discordia de' Modenesi,
tutte spedirono a Reggio i loro ambasciatori,
per tener quivi un parlamento,
e trattare di levar questo scandalo.
Chiamati v'intervennero i deputati delle
due fazioni della città di Modena; tuttavia,
per quanto si affaticassero i mediatori,
le teste dure dei Boschetti e de' lor
partigiani ricusarono ogni proposizion
d'accordo, di maniera che fu risoluto di
lasciarli in preda al loro capriccio, e che
si rompessero pazzamente fra loro il
capo, giacchè così loro piaceva. Il perchè
i Modenesi dominanti mandarono in Toscana
ad assoldare gran gente, e tornati
in campagna, essendo al Montale nel dì
19 di settembre, vennero di nuovo alle
mani coi fuorusciti, e di nuovo ancora
furono rotti colla mortalità e prigionia
di molti. Per compassione mandarono gli
amici Parmigiani nuova ambasceria a
Modena con varie esortazioni alla pace;
ma neppur questa ebbe miglior esito
della prima: tanto erano esacerbati e
infelloniti gli animi de' nobili e popolari
contra de' lor concittadini. Adoperossi
ancora un cardinale legato, per introdurre
trattato di aggiustamento, e fu rigettata
del pari l'interposizione sua. Fecero
di peggio inoltre i Modenesi. Per
<span class="pagenum" id="Page_174">[174]</span>
servigio de' Parmigiani veniva un convoglio
di sale da Bologna, per essere
impedita la via del Po. Quando fu nel
territorio di Bazzano, che era allora del
distretto di Modena, i Modenesi lo presero
colle carra e trentadue paia di buoi,
e condussero tutto alla città, e nulla vollero
mai restituire, tuttochè si trattasse
d'un popolo sì amico e fedele, qual era
quello di Parma. Allora fu che i Bolognesi
caritativamente proposero ai Parmigiani
una lega, per espugnare concordemente
Modena; ma il popolo di Parma,
ricordevole dell'antica amicizia con
quel di Modena, elesse piuttosto di sofferir
con pazienza il danno, e di compatir
le spropositate risoluzioni dei Modenesi,
che di abbracciar le maligne insinuazioni
degli antichi nemici di Modena.
Nell'anno seguente poi si ravvidero i
Modenesi, e soddisfecero al loro dovere.
</p>

<p>
Furono nondimeno bagattelle questa
rispetto all'aspra guerra che nell'anno
presente seguì tra i Genovesi e Pisani <span class="fnote">[Caffari, Annal. Genuens., lib. 10, tom. 6
Rer. Ital.]</span>.
Accaniti l'un contra l'altro erano questi
due popoli. L'interesse e l'ambizione
non lasciavano lor posa, ardendo tutti
di voglia di procurare l'uno la rovina
dell'altro. L'anno appunto fu questo che
decise la lor contesa. Vennero a dura
battaglia le lor flotte nel dì 22 d'aprile,
e andarono in rotta i Pisani con perdere
otto galee, che furono condotte a Genova,
e con restarne una sommersa. Per
questa sciagura, in vece di avvilirsi, maggiormente
s'impegnò il popolo pisano a
sostener la gara, ed armate settantadue
galee con altri legni, pieni di tutto il fiore
della nobiltà e de' popolari e forensi, fastosamente
uscì in mare con tal galloria,
che sembrava il loro stuolo incamminato
ad un sicuro trionfo <span class="fnote">[Giovanni Villani, lib. 7, cap. 91.]</span>. Colto il tempo
che l'armata de' Genovesi era ita in Sardegna,
diedero i Pisani il guasto alla riviera
di Genova: si presentarono anche
al porto di quella città con balestrare,
<span class="pagenum" id="Page_175">[175]</span>
ingiuriare e richiedere di battaglia i Genovesi;
e, dopo queste bravure, se ne
ritornarono gloriosi a casa. Ma giunte
dalla Sardegna a Genova le galee, fece il
popolo genovese un armamento di ottantotto
galee e otto panfili, e con questa
flotta andò in traccia della pisana, e, trovatala
in vicinanza della Melora, attaccò
un'orribil battaglia nel dì 6 d'agosto.
Da gran tempo non s'era veduto in
mare un conflitto sì ostinato e sanguinoso
come fu questo. La vittoria in fine
si dichiarò per li Genovesi, siccome superiori
di forze, che ventinove galee dei
nemici menarono a Genova, e sette ne
affondarono. Grande fu la mortalità dalla
una parte e dall'altra; maggiore nondimeno,
anzi sommo il danno de' Pisani,
perchè circa undici mila d'essi (chi dice
meno, e forse dirà più vero, e chi dice
anche più, per ingrandimento di fama)
rimasti prigionieri, furono condotti nelle
carceri di Genova, dove la maggior parte
per gli stenti a poco a poco andò terminando
i suoi giorni. E di qui nacque
il proverbio: <i>Chi vuol veder Pisa vada
a Genova</i>. Gli speculativi de' segreti del
cielo osservarono che in quelle stesse
vicinanze della Melora nell'anno 1241
aveano i Pisani sacrilegamente presi i prelati
che andavano al concilio, e credettero
che Dio avesse aspettato per quarantatrè
anni a gastigare il loro misfatto. Quel che
è certo, Pisa da lì innanzi, per sì grave
perdita di gente, non men popolare che
nobile, non potè più alzare il capo, e
andò tanto declinando che arrivò a perdere
la propria libertà, siccome s'andrà
vedendo. Io non so come l'autore della
Cronica Reggiana <span class="fnote">[Memor. Potestat. Regiens., tom. 8 Rer. Ital.]</span>, che scriveva di
mano in mano le avventure di questi
tempi, metta il suddetto memorando fatto
d'armi sotto il dì 15 d'agosto. Una spaventosa
innondazione del mare, smisuratamente
gonfiato nel dì 22 di dicembre
in quest'anno, recò un incredibll
danno a Venezia e Chioggia, essendovi
<span class="pagenum" id="Page_176">[176]</span>
perite molte navi e persone ed una esorbitante
copia di merci. <i>Bernardo cardinale</i>
legato in Bologna attribuiva questa
loro disgrazia all'essere stati scomunicati
da lui i Veneziani, perchè non voleano
dar soccorso al re Carlo contra di
Pietro re d'Aragona. Sicchè, secondo i
suoi conti, Dio dovea essersi visibilmente
dichiarato in favore del re Carlo. Se ciò
si possa credere, lo vedremo all'anno
seguente.
</p>

<hr />
</div>

<div class="chapter">
<h2 class="hidden" id="MCCLXXXV">MCCLXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxxv</span>. Indiz. <span class="smcap lowercase">VIII</span>.</td>
  </tr>
  <tr>
    <td><span class="smcap">Onorio IV</span> papa 1.</td>
  </tr>
  <tr>
    <td><span class="smcap">Ridolfo</span> re de' Romani 13.</td>
  </tr>
</table>

<p>
Sopraffatto probabilmente da troppi
affanni <i>Carlo re</i> di Sicilia, cadde infermo
nella città di Foggia, mentre era tutto affaccendato
per un formidabil armamento,
con disegno d'assalir la Sicilia, in tempo
che anche i Franzesi doveano dal canto
loro invadere il regno di Aragona a Catalogna.
Quivi terminò egli con tutta rassegnazione
e con piissimi sentimenti la
sua vita nel settimo dì di gennaio dell'anno
presente, con infinito dispiacere
de' Guelfi, che l'amavano forte, e il consideravano
pel più forte loro sostegno <span class="fnote">[Giovanni Villani, lib. 7, cap. 94. Memorial. Potest.
Regiens.]</span>.
Principe di smoderata ambizione, per
soddisfar la quale sagrificava tutto, e che
sarebbe stato assai lodevole e glorioso,
se, siccome seppe guadagnar dei regni,
avesse anche atteso a guadagnarsi l'amore
de' sudditi, e non gli avesse piuttosto
tiranneggiati: il che fu cagione di molte
sue disavventure. Lasciò il suo regno di
Puglia ossia di Napoli in poco buono
stato, perchè in guerra co' Siciliani e col
principe Carlo, suo primogenito ed erede,
prigione in Sicilia stessa. Nè si dee tacere
che questo sventurato suo figlio,
dopo la sua prigionia, corse un gran pericolo.
Non avendo potuto i cardinali legati,
spediti dal papa in Sicilia, venire a
<span class="pagenum" id="Page_177">[177]</span>
capo del loro negoziato per liberarlo, fulminarono
le più terribili scomuniche contra
de' Siciliani e contro del re d'Aragona.
Erano per questo al maggior segno irritati
i Messinesi, e giunta colà anche la
nuova della morte del re Carlo, furiosamente
andarono alle prigioni, dove erano
detenuti i Franzesi, per ucciderli; e perchè
questi fecero quella difesa che poterono,
attaccarono il fuoco alle carceri, e miseramente
vi fecero perire più di sessanta
nobili di quella nazione. Ricobaldo <span class="fnote">[Richobaldus, in Pom., tom. 9 Rer. Ital.]</span>,
che fioriva in questi tempi, scrive che
più di ducento nobili vi furono barbaramente
uccisi, e non già bruciati nelle
prigioni. Inoltre si accordarono tutte le
terre dell'isola a voler la morte del suddetto
principe Carlo in vendetta di quella
di Manfredi e di Corradino. Ma Dio volle
che la <i>regina Costanza</i> e l'infante <i>don
Giacomo</i> con savio consiglio frenarono
così furiosa sentenza con prender tempo,
allegando che conveniva intendere sopra
ciò la volontà del <i>re Pietro</i>. Volontà appunto
del re Pietro era che se gli mandasse
in Catalogna il principe prigioniere
per maggior sicurezza, e infatti vi fu
mandato. Intanto fu questo principe riconosciuto
per re e successore del padre
in Puglia <span class="fnote">[Bartholom. de Neocastro, cap. 90, tom. 13
Rer. Ital.]</span>, e, durante la sua prigionia,
sostituito balio del regno <i>Roberto conte</i>
di Artois, fratello del re di Francia, colla
assistenza del cardinale legato <i>Gherardo
Bianco</i> da Parma; e per allora cessò ogni
pensiero di portar la guerra in Sicilia.
In questi tempi la città di Gallipoli si
diede agli Aragonesi. Tenne dietro alla
morte del re Carlo quella di Martino IV
pontefice, schiavo fin qui di tutti i voleri
d'esso re, e che votò l'erario delle scomuniche
per fulminar tutti i Ghibellini,
e chiunque era nemico o poco amico del
medesimo re Carlo. Pontefice per altro
degno di lode, sì pel suo zelo ecclesiastico,
come per lo staccamento dall'amore
de' suoi parenti, che, nati poveri, non
<span class="pagenum" id="Page_178">[178]</span>
volle mai esaltare. Erasi egli portato a
Perugia, giacchè quella città umiliatasi
era rientrata in sua grazia, e quivi cantò
messa nel giorno santo di Pasqua, caduto
in quest'anno nel dì 25 di marzo. Nel dì
seguente si ammalò, e nella notte del
mercordì, venendo il dì 29, passò all'altra
vita <span class="fnote">[Memorial. Potest. Regiens., tom. 8 Rer. Ital.]</span>. Dicesi che nel giovedì susseguente
gli fu data sepoltura nella cattedrale
di quella città; ma, secondo il Rinaldi <span class="fnote">[Raynaldus, in Annal. Eccl.]</span>,
fu portato il di lui cadavere ad
Assisi nella chiesa de' Minori, da lui
amati sopra gli altri religiosi finchè visse.
Fu da alcuni <span class="fnote">[Franciscus Pipin., Chron., tom. 9 Rer. Ital.
Annales Colmar.]</span> attribuita la sua infermità
e morte ad eccesso in mangiar delle
anguille, del qual cibo egli era ghiotto.
Nel dì 2 d'aprile concordemente si vide
esaltato dai cardinali al pontificato <i>Jacopo</i>
della nobil casa de' Savelli, Romano, cardinal
diacono di Santa Maria in Cosmedin <span class="fnote">[Bernardus Guid. Ptolom. Lucens., Hist.
Eccl. et alii.]</span>,
il quale prese il nome di <i>Onorio
IV</i>. Era egli così attratto per cagion
della gotta, ne' piedi e nelle mani, che non
potea camminare, nè stare in piedi, nè
unire un dito coll'altro. Ma vegeta era la
sua testa, e vigorosa la sua lingua. Portossi
egli dipoi a Roma, dove, consecrato prete
e vescovo, fu ornato della tiara pontificia.
Contribuì questo pontefice al sollievo del
regno di Napoli, con pubblicare una saggia
costituzione di varii capitoli, già ordita
da papa Martino IV, che vien rapportata
dal Rinaldi e dagli scrittori napoletani,
e fu data nel dì 17 di settembre
dell'anno presente in Tivoli. Dovea servir
questa a levar di molte gravezze ed
abusi introdotti già da Federigo II, da
Manfredi, e massimamente dal re Carlo I.
Ma i re susseguenti, con pretesto che
fosse pregiudiziale ai loro diritti, non
permisero che avesse vigore.
</p>

<p>
Del resto seguitò anche Onorio IV,
come il suo predecessore, ad aggravare
di decime i beni ecclesiastici per le guerre
<span class="pagenum" id="Page_179">[179]</span>
(non so come appellate sante) dei Franzesi
contra degli Aragonesi. Mi sia lecito
l'accennar qui brevemente quella di Catalogna,
perchè essa ha connessione cogli
affari della Sicilia. Già papa Martino IV
avea privato il re Pietro del regno
di Aragona, Valenza e Catalogna, e datane
la investitura a <i>Carlo di Valois</i>,
secondogenito di Filippo l'Ardito re di
Francia. Già s'era predicata la crociata
per andare alla conquista di quel
regno, perchè pur troppo in questi miserabili
tempi si facea continuamente
servire la religione all'umana politica
con disonore del nome cristiano. Lo
stesso <i>re Filippo</i> in persona con <i>Filippo</i> e
<i>Carlo</i> suoi figliuoli, con una formidabile
armata per terra e una potentissima
flotta per mare <span class="fnote">[Bartholom. de Neocastro, cap. 91 et seq.,
tom. 13 Rer. Ital. Giovanni Villani, lib. 7, cap. 101
et seq.]</span>, passò in Catalogna,
dove que' santi crociati commisero violenze
e sacrilegii senza numero. Prese la
città di Roses, ed assediò, nel dì 28 di
giugno, la città di Girona, che fece una
mirabil difesa. Il <i>re Pietro</i>, signore di
gran valore, con quelle poche compagnie
di cavalleria che avea, fece di grandi prodezze,
infestando continuamente dì e
notte l'esercito nemico. Ma in una di
queste scorrerie sopraffatto da' Franzesi,
e ferito con una lancia, sconosciuto
venne condotto prigione. Male per lui,
se, presa la spada ad un di que' nobili
nemici, non si fosse fatto largo: con che,
dato di sproni al cavallo, ebbe la fortuna
di ridursi in salvo. Fu presa in fine Girona
a patti di buona guerra dai Franzesi.
Avea intanto <i>Ruggieri di Loria</i> sottomessa
la città di Taranto nel dì 15 di
luglio, quando gli arrivò ordine di passare
a Barcellona. Vi giunse egli nel dì
26 di settembre con trentasei galee, colle
quali si unirono dodici altre di Catalani.
Sarpò dipoi l'ancore, e con questa flotta
l'animoso ammiraglio andò nel dì primo
di ottobre ad assalir la franzese, scemata
molto di ciurme e di gente, benchè superiore
<span class="pagenum" id="Page_180">[180]</span>
di numero. Parte di quelle galee fu
presa, parte incendiata, non senza strage
di molti, e col guadagno di gran bottino.
Ritolse egli ancora Roses ai Franzesi;
ed appresso, venendo un grosso vascello
del duca di Brabante, carico di viveri e
di ricchezze, in soccorso de' Franzesi,
sotto la scorta di dodici galee, Ruggieri
con bandiera di Francia aggraffò tutti
que' legni, il tesoro e la vettovaglie. Tutte
queste funeste nuove portate al campo
franzese, lo riempierono di terrore, perchè
perduta era la speranza di ricevere
in avvenire le necessarie provvisioni per
mare. Il re Filippo, o per la doglia, o per
l'aria s'infermò. Se vogliam credere a
Bartolommeo da Neocastro <span class="fnote">[Bartholom. de Neocastro, cap. 91 et seq.,
tom. 13 Rer. Ital.]</span> e a Niccolò
Speciale <span class="fnote">[Nicolaus Specialis, Hist. Sicul., tom. 10
Rer. Ital.]</span>, la lunghezza dell'assedio
di Girona, ed una prodigiosa specie
di tafani che feriva uomini e cavalli,
aveano fatto perire assaissime migliaia di
soldati e d'animali: laonde per necessità
convenne sloggiare in somma fretta per
ripassare i Pirenei e tornarsene in Linguadoca.
Ai passi delle montagne eccoti
i Micheletti, che recarono gran danno alle
persone e robe de' fuggitivi e sconfitti
Franzesi. Il re Filippo, portato con gran
disagio in una bara sino a Perpignano,
quivi nel dì 6 d'ottobre fece fine ai suoi
giorni. All'incontro ricuperata ch'ebbe
il re Pietro Girona, anch'egli, o per malattia,
o per la ferita di cui parlammo,
passò all'altra vita nel dì 11 di novembre
con atti di vera penitenza, e riconciliato
colla Chiesa. E tale fu il fine di
quella strepitosa impresa, per cui ebbe
molto da piagnere la Catalogna, ma molto
più senza paragone la Francia. Vien essa
descritta da Bartolommeo da Neocastro,
da Giovanni Villani e da altri, con diversità
di circostanze, e colla giunta di qualche
favola, siccome tuttodì avviene in
casi tali per la varietà delle passioni e
della parzialità, amplificando cadauno le
<span class="pagenum" id="Page_181">[181]</span>
prodezze e diminuendo le disgrazie proprie.
Ed ecco dove andarono a terminar
le scomuniche, le crociate e tanto sangue
per detronizzar gli Aragonesi. <i>Alfonso</i>
primogenito del re Pietro succedette al
padre nell'Aragona; l'infante <i>don Giacomo</i>,
secondo il testamento del padre,
nel regno di Sicilia; ed essi tennero forte
i loro Stati. Ma cotante disgrazie, e le
morti del papa e dei due re Filippo e
Carlo dovrebbono ben servire di documento
alle corte nostre teste, per non
entrare con tanta franchezza ne' gabinetti
di Dio, quasichè egli operi o abbia
da operare a misura dei nostri vani desiderii
e del nostro mondano interesse.
Sono ben diversi i giudizii di lui da quei
de' mortali; nè mai manca in quelli sapienza
e giustizia: mancano bensì queste,
e sovente, nei nostri.
</p>

<p>
Erano entrati in Como i Torriani,
ed in quest'anno fecero guerra con varia
fortuna a Milano, impadronendosi di
Castel Seprio e d'altri luoghi, che da
<i>Matteo Visconte</i> e dal popolo milanese
furono ricuperati. Io non mi fermerò in
questi minuti fatti. Le notizie d'essi a
noi sono state conservate dal Corio <span class="fnote">[Corio, Istor. di Milano.]</span>
e dal Calchi <span class="fnote">[Calchus, Hist. Mediolanens.]</span>. Benchè in quest'anno
ancora <span class="fnote">[Chron. Parmens., tom. 9 Rer. Ital.]</span> si adoperassero più d'una
volta gli ambasciatori di Parma, Reggio,
Bologna e Ferrara per quetare i torbidi
di Modena; pure nulla di bene se ne ricavò.
Aveano Gherardino Rangone pel
popolo della città, e Manfredino da Sassuolo
per gli usciti ridotto a buon termine
un trattato d'accomodamento; ma,
per le esorbitanti pretensioni de' Boschetti,
tutto andò a terra. E quantunque essendo
venuti a Modena Guido e Matteo
fratelli da Correggio, si facesse compromesso
in essi, e fossero dati gli ostaggi,
e si venisse al laudo <span class="fnote">[Annal. Veteres Mutinens., tom. 11 Rer.
Italic.]</span>; pure i Boschetti
non vollero accettarlo. Seguì poi una
<span class="pagenum" id="Page_182">[182]</span>
nuova battaglia a Gorzano fra il popolo
di questa città e i fuorusciti, in cui gli
ultimi rimasero sconfitti. Aveano, trovandosi
in gravi angustie i Pisani per la
funestissima lor perdita dell'anno precedente,
e veggendo giù collegati e in
armi tutti i Guelfi di Toscana, cioè Fiorentini,
Sanesi, Lucchesi ed altri popoli,
giacchè tutti erano istigati dai Genovesi <span class="fnote">[Caffari, Annal. Genuens., lib. 10, tom. 6
Rer. Italic. Giovanni Villani, lib. 7, cap. 97.]</span>,
gente ansiosa, più che d'altro,
della rovina di Pisa, e che già avea in
mente di schiantarla, e di ridurre quel
popolo in varii borghi: aveano, dissi, i
Pisani spedito a Genova per ottener pace.
Ma quivi si trovarono orecchi sordi e
cuori inflessibili. Si rivolsero dunque ai
Fiorentini, e segretamente trattarono
concordia con essi a condizione di governarsi
in avvenire a parte guelfa, e di
cedere a' Fiorentini Ponte ad Era, con
altri vantaggi. Acconsentirono al partito
i Fiorentini, perchè non amavano di veder
troppo crescere i Genovesi, e premeva
loro di aver libero commercio a
Porto Pisano. Il <i>conte Ugolino</i> de' Gherardeschi,
guelfo di professione, che avea
menato il trattato, seppe profittarne per
sè; imperciocchè nel gennaio del presente
anno, dopo aver cacciati di Pisa i
Ghibellini, ottenne d'essere fatto signore
della città per dieci anni. I Genovesi e
Lucchesi, che niuna contezza aveano
avuto di questo trattato, e molto meno
vi aveano prestato il loro assenso, sdegnati
più che mai seguitarono a far guerra
a Pisa. Presero i Lucchesi parecchie
lor castella, e i Genovesi molte lor navi,
con distruggere ancora le torri di Porto
Pisano e rovinare Livorno. Fu levato in
quest'anno dal papa l'interdetto posto
alla città di Venezia <span class="fnote">[Raynald., in Annal. Eccl., num. 63.]</span>, non per altro
delitto che per non aver voluto i Veneziani,
secondo le lor leggi, lasciar far
gente ed armar legni ne' loro Stati in soccorso
del re Carlo contra del re Pietro.
Motivo c'è di stupire oggidì, come per
<span class="pagenum" id="Page_183">[183]</span>
cagion sì fatta venisse privata de' divini
uffizii e gastigata quell'illustre e libera
città. Ma erano tali i costumi di questi
tempi sconvolti, tali i frutti della barbarie
e della malizia, o piuttosto dell'ignoranza
d'allora.
</p>

<hr />
</div>

<div class="chapter">
<h2 class="hidden" id="MCCLXXXVI">MCCLXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxxvi</span>. Indiz. <span class="smcap lowercase">XIV</span>.</td>
  </tr>
  <tr>
    <td><span class="smcap">Onorio IV</span> papa 2.</td>
  </tr>
  <tr>
    <td><span class="smcap">Ridolfo</span> re de' Romani 14.</td>
  </tr>
</table>

<p>
Dopo aver patita una fiera burrasca
<i>Ruggieri di Loria</i> nel suo ritorno dalla
Catalogna, per cui s'affondarono alcune
delle sue galee <span class="fnote">[Barthol. de Neocastro, cap. 101, tom. 13
Rer. Ital. Nicolaus Specialis, lib. 2, cap. 8, tom. 10
Rer. Ital.]</span>, arrivò coll'altre tutte
maltrattate a Palermo nel dì 12 di dicembre,
e portò l'infausta nuova della
morte del re don Pietro ai Siciliani. Però
si fecero i dovuti preparamenti per coronare
re di Sicilia l'infante <i>don Giacomo</i>
suo secondogenito. Intanto per li mali portamenti
de' Catalani, nel dì 19 di gennaio
del presente anno Taranto, Castrovillaro
e Murano tornarono all'ubbidienza di
<i>Carlo II</i> nuovo re, ma prigioniere, di
Napoli. All'incontro i Catalani presero
il castello dell'Abbate, situato trenta
miglia da Salerno, e vi misero presidio.
Nella festa della purificazion della Vergine,
cioè nel dì 2 di febbraio, seguì in
Palermo la solenne coronazione in re di
Sicilia del suddetto infante don Giacomo;
la qual nuova, portata a Roma, diede
ansa a <i>papa Onorio</i>, che già avea fulminata,
prima di saperlo, la scomunica contra
d'esso infante e della <i>regina Costanza</i>
sua madre, di rinnovar nell'Ascensione
del Signore le suddette censure contra
di loro, e di citare a Roma i vescovi di
Cefalù e di Neocastro, che aveano coronato
il principe, suddetto; ed anch'essi
poi furono scomunicati per la loro disubbidienza.
Abbiamo dagli Annali Ecclesiastici <span class="fnote">[Raynald., in Annal, Eccles.]</span>
che in quest'anno, avendo
fatta istanza <i>Ridolfo re</i> de' Romani al
<span class="pagenum" id="Page_184">[184]</span>
pontefice Onorio di venir a Roma a
prendere la corona dell'imperio, il papa
gradì questa sua intenzione, e con sue
lettere scritte in Roma nel dì ultimo di
maggio gli prescrisse il giorno della Purificazion
della Vergine dell'anno seguente
per così gran funzione. Perchè
egli mai non venisse non è ben noto.
Scrivono alcuni che non si fidò d'allontanarsi
dalla Germania per sospetto che
v'insorgessero dei torbidi. Altri che il
ritenne la poca fede ch'egli aveva negli
Italiani, con dire la favoletta della volpe
d'Esopo, che, invitata dal lione, ricusò
d'andarvi, perchè vedea le pedate d'altri
molti animali che erano entrati nel dì
lui covile, ma niuna di chi ne fosse uscito.
Potrebbono essere tutte immaginazioni
degli scrittori susseguenti, giacchè
non abbiamo storia d'alcun suo contemporaneo
ben informato degli affari della
sua corte. Quel che è certo, egli inviò
nell'anno presente <span class="fnote">[Giovanni Villani, lib. 7, cap. III.]</span> per suo vicario in
Italia Prinzivalle del Fiesco de' conti di
Lavagna, e ciò con consentimento di papa
Onorio, giacchè erano ridotte le cose a
tal segno, che nel governo del regno di
Italia conveniva dipender dal beneplacito
de' romani pontefici. Andò Prinzivalle
in Toscana, e richiese i Fiorentini, Sanesi
ed altri popoli di quelle contrade di
fare i comandamenti del re Ridolfo. Ma
queglino, da gran tempo avvezzi a non
udir di queste chiamate, niuna ubbidienza
gli vollero prestare, perchè ito colà
senza forza d'armati. Li condannò ben
egli, siccome disubbidienti, a gravissime
pene pecuniarie; il che mosse ognuno a
riso, di modo che, veggendosi sprezzato,
prese il partito migliore di ritornarsene
in Germania per non perdere affatto il
credito suo e del padrone. Scrisse il
Sigonio <span class="fnote">[Sigonius, de Regno Ital., lib. 20.]</span>, allegando l'autorità del Biondo,
del Platina, del Crantzio e del Cuspiniano,
che Ridolfo per pochi danari
andò vendendo la libertà alle città della
Toscana. Ma non sono bastanti i citati
<span class="pagenum" id="Page_185">[185]</span>
scrittori ad assicurarci di tal fatto; nè
vien prodotto diploma alcuno, da cui
possa apparire e la qualità e la verità di
sì fatto supposto. Tolomeo da Lucca
scrive che Prinzivalle per la sua povertà
fu quegli che fu costretto a vendere la
giurisdizione dell'imperio; nè ciò dice
del re Ridolfo. Quanto a me, dubito forte
se il Sigonio scrivesse egli quelle cose,
sapendo che alla sua Storia dopo sua
morte furono fatte delle giunte; e tali
appunto sembrano gli ultimi pezzi della
opera sua.
</p>

<p>
<i>Ruggieri di Loria</i> nel marzo di questo
anno con otto galee andò a dare il guasto
alla riviera di Provenza <span class="fnote">[Bartholomaeus de Neocastro, cap. 102 et
seq., tom. 13 Rer. Ital.]</span>; e nel
mese di giugno Bernardo da Sarriano
cavalier siciliano con dodici altre galee
espugnò e prese la città ed isola di Capri,
e poscia quella di Procida, dove lasciò
guarnigione. Questi parimente arrivato ad
Astura, cioè a quel castello dove fu preso
il re Corradino, per forza se ne impadronì.
Quivi, trafitto da una lancia, morì
il figliuolo di quel Jacopo, ossia Giovanni
de' Frangipani, signore della terra, che
consegnò esso Corradino al re Carlo I.
Altri vi furono morti, e il luogo per la
maggior parte consunto dalle fiamme.
L'industria e i danari ben adoperati da
<i>Ottone Visconte</i> arcivescovo e signor di
Milano <span class="fnote">[Gualvan. Flamma, Manip. Flor., cap. 323.
Corio, Istor. di Milano.]</span> guadagnarono di maniera il
comune di Como, che si venne ad una
pace nel mese d'aprile, in cui furono bensì
restituiti ai Torriani i loro allodiali, ma
con obbligo di ritirarsi dal Milanese e
Comasco, e di andare a' confini in Ravenna.
Non osservarono essi dipoi questa
dura legge, e passarono a dimorare col
patriarca <i>Raimondo</i> in Aquileia. Intanto
non cessavano mai i Parmigiani <span class="fnote">[Chron. Parmense, tom. 9 Rer. Ital. Annales
Veteres Mutinens., tom. 11 Rer. Ital.]</span>,
siccome veri amici de' Modenesi, di procurar
la pace fra le due guerreggianti
fazioni de' Savignani usciti, e de' Boschetti
<span class="pagenum" id="Page_186">[186]</span>
e Rangoni dominanti; e ciò anche
per bene della parte guelfa. Più e più
ambasciatori inviarono per questo a Modena;
vi spedì anche i suoi ogni altra
città guelfa di Lombardia; ma sempre
s'incontravano durezze ne' Boschetti.
Per ultimo fece lor sapere il comune di
Parma, che esso si dichiarerebbe in favore
degli usciti, se persistevano a rigettar
la forma della pace, già stabilita
da Guido e Matteo da Correggio; e infatti,
avendo mandato in loro aiuto un
corpo di gente, fece ritirare il popolo di
Modena dall'assedio di Livizzano. Finalmente
si arrenderono gli ostinati alle
minaccie e al buon volere de' Parmigiani,
e nel mese di giugno fu segnata la pace
fra loro. Secondo la Cronica di Reggio <span class="fnote">[Memor. Potestat. Regiens., tom. 8 Rer. Ital.]</span>,
quei da Savignano e i Grassoni coi
loro aderenti rientrarono in Modena,
e furono dirupate alcune castella in vigor
d'essa pace. All'incontro nella città di
Reggio si accese discordia per l'uccisione
di Guido e Bonifazio della nobil casa da
Canossa; e perchè Bonifazio Baiardo
con altri di Bismantova e varii banditi
prese e spogliò il nobil monistero di
San Prospero de' Benedettini presso a
Reggio, colà ancora, per metter pace, i
buoni Parmigiani spedirono più ambascerie,
ma senza ricavar frutto dai loro
caritativi uffizii. Per attestato di Tolomeo
da Lucca <span class="fnote">[Ptolom. Lucens., Hist. Eccl., lib. 24, cap. 13,
tom. 11 Rer. Ital.]</span>, di Giovanni Villani <span class="fnote">[Giovanni Villani, lib. 7, cap. 8.]</span> e
di santo Antonino <span class="fnote">[S. Antonin., P. III, tit. 20, cap. 5. Raynald.,
Annal. Eccles.]</span>, in quest'anno papa
Onorio IV assodò l'ordine de' Carmelitani,
<i>qui prius in concilio lugdunensi remanserat
in suspenso</i>. Di più ordinò che quei
frati andassero vestiti solamente di bianco,
perchè portavano prima le lor cappe
fatte a liste larghe o doghe di due colori,
bianco e bigio; il qual abito pareva ridicolo
ed indecente. Dicevano ben essi che
quello era l'abito di Elia profeta; ma
santo Antonino risponde che di ciò non si
<span class="pagenum" id="Page_187">[187]</span>
truova vestigio nella sacra Scrittura, nè
in iscrittura alcuna autentica, e che essi
religiosi ebbero il loro principio in Soria,
dappoichè i Franchi riacquistarono
Gerusalemme, e che i Saraceni li scacciarono
di poi dal monte Carmelo, dal
quale <i>Carmelitae dicuntur, non quod ab
Helia habuerint initium</i>: il che è confermato
da scrittori ancora più antichi.
Avendo <i>Guglielmo</i> degli Ubertini vescovo
d'Arezzo fatto ribellare a' Sanesi <span class="fnote">[Chron. Senense, tom. 15 Rer. Ital. Giovanni
Villani, lib. 7, cap. 109.]</span>
nell'anno addietro il Poggio a Santa Cecilia,
luogo d'importanza, si commosse
tutta la parte guelfa per questo, e cadauna
città mandò la taglia di sua gente in
aiuto de' Sanesi, i quali per lo spazio di
cinque mesi tennero l'assedio a quel
castello, e finalmente nel dì quinto di
quest'anno lo ricuperarono, con poi
rasarlo da' fondamenti. <i>Bonifazio</i> arcivescovo
di Ravenna <span class="fnote">[Rubeus, Hist. Ravenn. Ughell., Ital. Sacr.,
tom. 2.]</span> nel dì 8 di luglio
tenne in Forlì un concilio provinciale,
al quale intervennero i vescovi o i deputati
di tutta la provincia, e vi furono pubblicati
alcuni canoni. Fu poi spedito
questo prelato in Francia dal pontefice
Onorio per maneggiare una tregua tra
<i>Filippo</i> il Bello re di Francia e gli Aragonesi,
e insieme per trattare della libertà
di <i>Carlo II re</i> di Sicilia ossia di
Napoli.
</p>

<hr />
</div>

<div class="chapter">
<h2 class="hidden" id="MCCLXXXVII">MCCLXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxxvii</span>. Indiz. <span class="smcap lowercase">XV</span>.</td>
  </tr>
  <tr>
    <td><span class="smcap">Onorio IV</span> papa 3</td>
  </tr>
  <tr>
    <td><span class="smcap">Ridolfo</span> re de' Romani 15.</td>
  </tr>
</table>

<p>
Erasi mosso <i>Odoardo re</i> d'Inghilterra,
e venuto in Guascogna, ed anche in
Catalogna, per trattar della liberazione
del suddetto re di Napoli, ossia di Sicilia,
ed avea già ridotto a buon termine il negoziato <span class="fnote">[Raynaldus, in Annal. Eccl.]</span>:
con che la Sicilia e Reggio
di Calabria restassero a <i>Giacomo re</i> di
Sicilia, e che i Franzesi rinunziassero
<span class="pagenum" id="Page_188">[188]</span>
alle pretensioni sopra l'Aragona. Informato
di questo papa Onorio, con suo
Breve dato in Roma nel dì 4 di marzo,
riprovò ed annullò esso accordo. Questa
fu delle ultime azioni, non so se lodevoli,
d'esso pontefice; imperocchè, infermatosi
in Roma nel giovedì santo, giorno 3 di
aprile, passò a miglior vita <span class="fnote">[Franciscus Pipin., Chron., tom. 9 Rer. Ital.]</span>, con avere
anch'egli fatto il possibile per arricchire
ed ingrandire i suoi. Vacò dipoi lungo
tempo la santa Sede a cagion della discordia
de' cardinali, alcuni de' quali la
pagarono caro, perchè dall'aria romana
furono balzati all'altro mondo. Tramarono
in quest'anno due frati in Sicilia la
ribellione della piccola città di Augusta,
ossia Agosta, credendosi di guadagnare
gran ricompensa dal papa e dal governo
di Napoli, e fors'anche il paradiso con
sì bella impresa. Furono a Roma <span class="fnote">[Bartholomaeus de Neocastro, cap. 110, tom.
13 Rer. Ital.]</span>, e
non fu fatto caso del loro progetto. Andarono
a Napoli, e <i>Roberto conte</i> di Artois,
balio del regno, non si lasciò scappare la
congiuntura. Fece egli muovere da Brindisi
quaranta galee piene di combattenti,
e queste, nel dì primo di maggio, presentatesi
ad Augusta, senza fatica presero il
possesso della terra e del castello. Le
galee, scaricati ch'ebbero gli armati, voltarono
le prore alla volta di Sorrento. A
questa nuova il <i>re Giacomo</i> ordinò tosto
all'ammiraglio <i>Ruggieri di Loria</i>, che fortunatamente
era tornato dalla Catalogna
a Messina, d'allestire quanti legni potea.
Con questi esso re navigò a Catania, in
tempo appunto che anche quella città
correva pericolo di cadere in mano dei
nemici. Poscia si portò all'assedio di
Augusta, e tanto la tenne stretta e flagellò
colle macchine, che per mancanza di
viveri e d'acqua, nel dì 23 di giugno la
costrinse alla resa, salva la vita de' cittadini,
che furono dispersi per le castella
della Sicilia. Intanto il valente Ruggieri
di Loria, sapendo che si faceva un gran
preparamento contro le terre di Sicilia,
<span class="pagenum" id="Page_189">[189]</span>
uscì colla sua flotta in traccia de' nemici.
Li trovò a Castellamare, oppure a Napoli.
La loro armata marittima consisteva in
ottantaquattro fra galee e galeazze, senza
contar altre navi e barche da trasporto
e per la vettovaglia, e però superiore di
gran lunga alla siciliana. Tuttavia mandò
Ruggieri la sfida pel dì 25 di giugno all'ammiraglio
nemico <span class="fnote">[Giovanni Villani, lib. 7, cap. 116.]</span>; laonde per questo,
o per gli scherni lor fatti dalle ciurme siciliane,
si disposero tutti i baroni alla naval
battaglia, animati spezialmente dalle
grandi indulgenze che il <i>cardinal Gherardo</i>
legato apostolico profuse in questa
congiuntura. Con incredibil valore fu
combattuto dall'una e dall'altra parte;
ma in fine restarono superiori i Siciliani
con prendere quarantaquattro tra galee
e galeazze, e gran copia di baroni, fra i
quali <i>Filippo</i> figlio del conte di Fiandra,
<i>Raimondo del Balzo</i> conte d'Avellino, e
i conti di Brenna, Monopello, Aquila, Joinvilla,
e <i>Guido conte</i> di Monforte, i quali
con altri nobili e circa cinque mila prigioni
furono mandati a Messina, ed accolti
con immenso giubilo e plauso da
quel popolo. Il vittorioso Ruggieri si lasciò
vedere dipoi davanti a Napoli; e se
non era prevenuto dal conte d'Artois e
dal legato pontificio, che tennero in dovere
il popolo napoletano, questo già
inclinava alla rivolta. Si riscattarono poi
con danaro tutti que' baroni, a riserva del
conte Guido di Monforte, che morì allora
nelle prigioni, e meritava di morir peggio
tanto prima. Attribuisce Giovanni Villani
con altri la colpa di sì gran rotta ad Arrighino
de' Mari ammiraglio, che colle sue
galee genovesi abbandonò la mischia. Per
questo fortunato colpo crebbe di molto la
riputazion del re Giacomo, de' Siciliani e
degli Aragonesi, e calò non poco quella
del conte d'Artois e del re Carlo II.
</p>

<p>
Attese in questi tempi <i>Ottone Visconte</i>
arcivescovo di Milano ad esaltare la propria
casa <span class="fnote">[Gualvan. Flamma, Manip. Flor., cap. 324.]</span>, coll'avere ottenuto che
<i>Matteo Visconte</i>, appellato poscia il Magno,
<span class="pagenum" id="Page_190">[190]</span>
ossia il Grande, suo nipote, fosse
dichiarato capitano del popolo di Milano.
Ebbe questi da una figliuola di Scazzino
Borri, sua moglie, cinque figli maschi,
cioè <i>Galeazzo, Marco, Giovanni</i>, che fu
poi arcivescovo di Milano, <i>Luchino</i> e
<i>Stefano</i>. Forte era di corpo, ma maggiormente
d'animo; in accortezza e prudenza
niuno gli andava innanzi; e lo
studio suo principale consisteva in guadagnarsi
il cuore sì della nobiltà che del
basso popolo. Tendeva egli per questa
via a quell'altezza a cui il vedremo giunto
a suo tempo. Tenne ancora l'arcivescovo
Ottone nel settembre un concilio
provinciale, i cui atti furono da me già
dati alla luce <span class="fnote">[Tom. 8 Rer. Ital.]</span>. Peggiorarono in questo
anno gli affari di Reggio e di Modena
per la matta discordia dei cittadini. Nel
dì 10 d'aprile la parte detta di Sopra di
Reggio <span class="fnote">[Memor. Potest. Regiens., tom. 8 Rer. Ital.]</span> scacciò dalla città la parte di
Sotto, cioè i nobili di Fogliano e da Canossa
coi loro aderenti. Accorsero i Parmigiani <span class="fnote">[Chron. Parmense, tom. 9 Rer. Ital.]</span>
per medicar queste piaghe;
ma gl'infermi rigettarono il medico. Per
sospetto che anche i Modenesi si levassero
a rumore, vennero gli ambasciatori
di Parma e di Bologna coi loro podestà
a Modena, e nel dì 19 del suddetto mese,
nel palazzo pubblico, dove intervenne
tutto il clero secolare e regolare, col
braccio di san Gemignano, con doppieri
accesi e colle croci e turiboli, si confermò
la pace fra i cittadini. Ma che? Si
coprivano, non si estinguevano gli odii
in quegl'infelici tempi. Però i Savignani
colla parte ghibellina de' Grasolfi, e con
Tommasino signore di Sassuolo andarono
formando una mina, che scoppiò
nel dì cinque di settembre. La Cronica
di Reggio mette il dì sei. Fatta una gran
raunata di banditi da Modena e Bologna,
e di molta gente assoldata in Mantova e
Verona, e di molti Tedeschi inviati dal
conte del Tirolo <span class="fnote">[Chron. Estense, tom. 15 Rer. Ital.]</span>, si presentarono alla
<span class="pagenum" id="Page_191">[191]</span>
porta bazovara di Modena, per entrarvi.
Corse gente; e perchè non si potè aprire
quella porta in tutto, fu difesa. Intanto,
data campana a martello, ognuno colle
armi volò contra dei mal venuti, con
ucciderne e prenderne non pochi. Il
resto si ritirò a Sassuolo. Corsero i Reggiani
guelfi in aiuto di Modena, i Reggiani
ghibellini in soccorso de' fuorusciti.
Anche cento uomini d'armi a tre cavalli
per uno furono spediti da Parma a Modena.
Giunta dipoi una falsa voce a Sassuolo,
che venivano colà tutte le milizie
di Bologna, Parma, Cremona, e di tutta
la parte della Chiesa, Tommasino da Sassuolo,
che principalmente avea maneggiato
il suddetto trattato, con tutti quei
banditi se ne fuggì: il che riferito al popolo
di Modena, gli servì di stimolo per
andare a Sassuolo, e ridurre col fuoco
un monte di pietre quella terra. Bernardino
da Polenta, che era allora podestà
di Modena, fece prendere molti nobili e
potenti della città, ed uno de' Lamberti
da Ferrara, incolpati di avere tenuta
mano in quella trama, e ne fece impiccare
trentadue: cosa riputata da tutte
per un'orrida crudeltà e pazzia. Tante
premure de' Parmigiani, ed anche de' Bolognesi,
i quali parimente aveano spedita
gente in tal congiuntura a Modena, nascevano
dal timore che questa città si
gittasse nel partito dei Ghibellini: essendo
fuor di dubbio che <i>Pinamonte Bonacossi</i>
signore di Mantova, e <i>Alberto dalla Scala</i>
signor di Verona fomentavano ed aiutavano
gli usciti ghibellini di Modena. Anzi
palesemente nel mese di luglio di questo
anno furono in aiuto de' fuorusciti di
Reggio, i quali s'erano già messi in possesso
di molte castella del Reggiano, e
faceano gran guerra alla città. Andò il
popolo di Reggio con cento cavalieri venuti
da Modena ad assediare la rocca di
Tumberga, dove stavano alcuni de' Fogliani
e Canossi. Mossesi allora Alberto
dalla Scala con tutta la cavalleria di Verona
e con due figliuoli di Pinamonte, e
gran quantità di cavalieri mantovani, e
<span class="pagenum" id="Page_192">[192]</span>
venne per liberar quella rocca dall'assedio;
prese anche il castello di Santo Stefano,
situato due miglia lungi da Sassuolo.
Trattarono gli ambasciatori di
Bologna un accordo per essa rocca, ed
ebbe fine quel rumore, ma non già la
nemicizia e guerra fra quelle fazioni, contuttochè
fosse fatto compromesso nel comune
di Bologna, e proferito il laudo, che
non ebbe effetto alcuno. Fu anche nell'anno
presente novità in Toscana. Imperocchè
nel mese di giugno <span class="fnote">[Giovanni Villani, lib. 7, cap. 114.]</span> i Bostoli
e Tarlato di Pietramala, e tutti i
grandi di Arezzo ghibellini, fatto concerto
col vescovo e con altri vicini di
lor fazione, oppressero all'improvviso la
parte guelfa, e la spinsero fuori della
città, con dichiarare poscia signore il vescovo
suddetto degli Ubertini, gran ghibellino.
Per questo insorse guerra fra i
Fiorentini ed Aretini. Venne anche ad
Arezzo Prinzivalle dal Fiesco, vicario del
re Ridolfo, con alcune poche squadre di
Tedeschi, e colà trassero tutti i Ghibellini
di Toscana. Durando tuttavia la guerra
fra Genova e Pisa <span class="fnote">[Caffari, Annal. Genuens., lib. 10, tom. 6 Rer. Ital.]</span>, mandarono i Genovesi
alquante loro galee ad infestar
Porto Pisano. A queste riuscì di rompere
la catena e di entrarvi, con bruciar ivi
alcuni legni e varie macchine da guerra:
il che fatto, se ne tornarono come trionfanti
a Genova. Ebbero anche i Pisani
una spelazzata dai Lucchesi a Buisi <span class="fnote">[Ptolom. Lucens., Annal. brev., tom. 11 Rer. Ital.]</span>,
essendo restati prigioni molti nobili di
quella città, e fra gli altri Baldino degli
Ubaldini, nipote dell'arcivescovo di Pisa.
Se pure in questi tempi è da fidarsi della
cronologia degli Annali di Forlì <span class="fnote">[Chron. Foroliviens., tom. 22 Rer. Ital.]</span>, era
seguita una lega fra i comuni di Forlì e
di Faenza a propria difesa contra del
conte della Romagna. Malatesta potente
cittadino di Rimini quegli fu che maneggiò
questa unione, pacificando fra loro
le famiglie potenti di quella città. Ma
<span class="pagenum" id="Page_193">[193]</span>
mentre egli nel dì 14 di giugno con settanta
uomini a cavallo da Forlì passava
a Rimini, cadde in un'imboscata, tesagli
dal conte suddetto della Romagna, e furono
morti o presi alcuni de' suoi, fra i
quali Giovanni Malatesta suo parente.
S'interposero poi varii pacieri, e ne seguì
una concordia, per cui le città di Rimini,
Forlì e Faenza fecero un deposito
di quattro mila fiorini d'oro per cadauna,
affine di liberar l'imprigionato Giovanni;
e il conte della Romagna sospese tutti i
processi e bandi fatti contra di quelle
città, finchè il romano pontefice vi consentisse.
</p>

<hr />
</div>

<div class="chapter">
<h2 class="hidden" id="MCCLXXXVIII">MCCLXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxxviii</span>. Indiz. <span class="smcap lowercase">I</span>.</td>
  </tr>
  <tr>
    <td><span class="smcap">Niccolò IV</span> papa 1.</td>
  </tr>
  <tr>
    <td><span class="smcap">Ridolfo</span> re de' Romani 16.</td>
  </tr>
</table>

<p>
Il trovarsi chiusi i cardinali per sì
lungo tempo nel palazzo del papa Onorio
IV a Santa Sabina, senza potersi accordare
nell'elezione di un nuovo pontefice,
cagion fu che vi morirono sei di
essi, e gli altri spaventati si ritirarono
alle case loro <span class="fnote">[Ptolom. Lucens., Hist. Eccl., tom. 11 Rer.
Ital. Bern. Guid. Giovanni Villani.]</span>. Il <i>cardinal Girolamo</i>
nativo d'Ascoli, già ministro generale
de' frati minori, ed allora vescovo di
Palestrina, stando solo fermo nel conclave,
si seppe difendere dai cattivi influssi
dell'aria con far fuoco tutta la
state nella sua camera. Ora avvenne che
raunati i cardinali restanti nella festa
della cattedra di san Pietro, cioè nel dì
22 di febbraio <span class="fnote">[Papebrochius Propyl. ad Act. Sanct. Memorial.
Potest. Regiens., tom. 8 Rer. Ital.]</span> (e non già nel dì 15
d'esso mese, come taluno ha scritto),
concorsero tutti ad una voce ad eleggere
il suddetto cardinal Girolamo, il quale
fu il primo de' frati minori che giugnesse
al pontificato, e prese il nome di <i>Niccolò
IV</i> per gratitudine al suo promotore
Niccolò III. Da Roma passò egli a Rieti,
e quivi sino all'anno venturo tenne la
sua residenza. Una delle sue prime occupazioni
<span class="pagenum" id="Page_194">[194]</span>
fu di citare con discrete esortazioni
e minaccie <i>Giacomo re</i> di Sicilia <span class="fnote">[Raynald., Annal. Eccl.]</span>,
e di procurar in tutte le forme
la liberazione di <i>Carlo II</i> re di Napoli,
che era prigione in Catalogna. Fece dipoi
nella Pentecoste una promozion di varii
cardinali. Sì efficacemente si adoperò in
quest'anno <i>Odoardo re</i> d'Inghilterra,
che in Oleron di Bearn fu conchiusa la
liberazione di esso Carlo II re di Sicilia,
ch'io mi farò lecito di chiamare re di
Napoli per minor confusione della storia.
Era questo principe stanco di vedersi
ristretto in una fortezza, e però acconsentì
alle condizioni che furono stabilite
da <i>Alfonso re</i> d'Aragona, e dal re d'Inghilterra
mediatore. E lasciovvisi indurre
anche Alfonso, perchè i Franzesi faceano
di grandi minaccie contra de' suoi
Stati. Le condizioni furono <span class="fnote">[Rymer, Acta publ. Angl.]</span>: Che Carlo
desse per ostaggi al re d'Aragona tre
suoi figliuoli, cioè <i>Luigi</i> suo secondogenito,
che fu poi santo vescovo, <i>Roberto</i>
terzogenito, che fu poi re di Napoli, e
<i>Giovanni</i> ottavogenito, che portò poi il
titolo di principe della Morea, e sessanta
nobili provenzali; che pagasse trenta mila
marche d'argento; che procurasse da
<i>Carlo di Valois</i> la rinunzia di sue pretensioni
alla corona aragonese; che lasciasse
la Sicilia al <i>re Giacomo</i> fratello d'esso
Alfonso, con altre ch'io tralascio. E, non
potendo eseguir le condizioni suddette
nel termine d'un anno, dovesse Carlo
ritornare in prigione. Spedita a Rieti
questa capitolazione, fu disapprovata; e
però convenne modificarla, lasciando
andar il punto riguardante la Sicilia. Fu
dunque Carlo nel mese di novembre
messo in libertà, ed allora egli assunse il
titolo di re di Sicilia, e venne alla corte
di Parigi per trattar dell'esecuzione di
sue promesse.
</p>

<p>
S'erano rinforzati di molto gli Aretini
col concorso di sì gran copia di Ghibellini
non solo della Toscana, ma anche
della Romagna, del ducato di Spoleti e
<span class="pagenum" id="Page_195">[195]</span>
della marca d'Ancona: il che dava molto
da pensare ai Guelfi di Toscana. Perciò i
Fiorentini, siccome caporioni della parte
guelfa, determinarono di uscire in campagna
contra di Arezzo <span class="fnote">[Giovanni Villani, lib. 7, cap. 119.]</span>; e messe insieme
le lor forze, chiamate ancora le
amistà di Lucca, Pistoia, Prato, Volterra
e d'altre terre, con un'armata di due
mila e secento cavalieri e di dodici mila
pedoni fecero oste nel distretto d'Arezzo,
con prendere le castella di Leona, Castiglione
degli Ubertini, e quarant'altri luoghi.
Posersi dipoi all'assedio di Laterina;
e colà giunsero ancora i Sanesi con quattrocento
cavalli e tre mila fanti. Si rendè
Laterina; un gran guasto fu dato al paese,
e nella festa di san Giovanni Batista, arrivato
l'esercito fiorentino alle porte di
Arezzo, quivi fece correre il pallio, come
s'usa in Firenze quel dì, per far onta
agli Aretini; e poi se ne tornarono a riposare
a Firenze. Non vollero i Sanesi
accompagnarsi con loro, ma baldanzosamente
s'avviarono a casa per la loro via;
ma i caporali aretini, sentendo ciò, misero
in agguato trecento uomini d'armi
e due mila pedoni al valico della Pieve
al Toppo. Colà giunti i Sanesi sprovveduti
e senza ordine, furono facilmente
sconfitti, e vi restarono tra morti e prigioni
più di trecento de' migliori cittadini
di Siena e gentiluomini di Maremma <span class="fnote">[Chron. Senens., tom. 15 Rer. Ital.]</span>,
fra' quali è da notare Ranuccio di Pepo
Farnese, che era capitano di taglia della
parte di Toscana. Questo avvenimento
non poco aumentò la baldanza degli Aretini,
e sbigottì non poco i Guelfi di Toscana.
</p>

<p>
Fecesi anche in Pisa gran novità.
Avea il conte Ugolino de' Gherardeschi
col mezzo di varie doppiezze ed iniquità
occupato il dominio di quella città; s'era
guadagnata l'amicizia de' Fiorentini e
Lucchesi con rendere loro alcune castella
del comune, e andava poi attraversando
la pace co' Genovesi, desiderata da molti
per riavere i lor prigioni. Trovavasi allora
<span class="pagenum" id="Page_196">[196]</span>
Pisa divisa in molte fazioni; quella
dell'arcivescovo <i>Ruggieri</i> degli Ubaldini
era la più forte, ed egli appunto nudriva
un odio intenso contra del conte, fra le
altre cagioni, perchè gli avea bestialmente
ucciso un nipote. Ordinò dunque il prelato
una congiura, che ebbe il suo effetto
nel dì 11 del mese di luglio <span class="fnote">[Caffari, Annal. Genuens., lib. 10.]</span>; perchè,
alzatosi a rumore il popolo con assai dei
nobili, espugnò il palazzo, dove fece difesa,
finchè potè, il conte Ugolino, ma in
fine venne in mano degl'infuriati nemici.
Fu egli cacciato nel fondo di una torre
con due suoi piccioli figli e tre nipoti, figliuoli
del figliuolo, e quivi chiuso, con
essersi poi gittate le chiavi in Arno, per
lasciarli morire ivi tutti di fame. Questa
orrida scena si vede mirabilmente descritta
da Dante nel suo Inferno; e quantunque
alla malvagità del conte Ugolino
stesse bene ogni gastigo, pure gran biasimo
di crudeltà incorsero dappertutto i
Pisani per la morte di quegl'innocenti
fanciulli. Con ciò Pisa tornò a parte ghibellina,
e ne furono cacciati tutti i parenti
ed aderenti del conte, e con loro i
Guelfi, capo de' quali essendo il giudice
di Gallura Nino de' Visconti, questi, unito
coi Lucchesi, occupò il castello d'Asciano,
tre miglia vicino a Pisa. Abbiamo
dagli Annali di Genova che in questo
anno i comuni di Genova, Milano, Pavia,
Cremona, Piacenza e Brescia fecero
una lega contra di <i>Guglielmo marchese</i> di
Monferrato. La Cronica d'Asti <span class="fnote">[Chron. Astense, tom. 11 Rer. Ital.]</span> ci assicura
che gli Astigiani entrarono anche
essi in questa alleanza. Crescendo ogni
dì più le animosità e gli odii fra i cittadini
di Modena e di Reggio <span class="fnote">[Memoriale Potest. Regiens.]</span> e i loro
fuorusciti, i Reggiani, assistiti da cento
cavalieri di Modena, si portarono all'assedio
di Monte Calvoli; ma dopo due
giorni nel dì 15 di giugno furono assaliti
con tal bravura dagli usciti di Reggio,
ragunati prima a Mozzadella, che della
lor brigata moltissimi vi perirono, e
<span class="pagenum" id="Page_197">[197]</span>
molti più de' migliori cittadini di Reggio
vi rimasero prigioni: il resto si salvò col
favor delle gambe. Questa ed altre perdite
fatte dal popolo di Reggio, e il veder
massimamente assistiti i loro usciti
dai signori di Mantova e di Verona, gli
indusse a cercar la pace. Fatto dunque
compromesso nel comune di Parma, seguì
nell'ottobre l'accordo, ma ne restarono
esclusi quei da Sesso e gli altri
Ghibellini. Matteo da Correggio fu allora
creato podestà di Reggio <span class="fnote">[Chron. Parmense, tom. 9 Rer. Italic.]</span>. Nel dì 28
dello stesso ottobre, i signori di Savignano
cogli altri sbanditi di Modena, e
con cinquecento cavalli, entrarono in Savignano,
e si diedero a rifabbricarlo e
fortificarlo in fretta. Accorse ben presto
colà il popolo di Modena; ma, conosciuta
l'impossibilità di scacciarli, dopo aver
alzata una specie di fortezza in vicinanza
di quel luogo, se ne tornarono a casa.
</p>

<p>
E allora fu che i Modenesi, oramai
scorgendo la pazzia, e gli immensi danni
e le continue inquietudini prodotte dalla
discordia e fazioni, presero il sano consiglio
di ottener la quiete, con darsi ad
<i>Obizzo marchese</i> d'Este e signor di Ferrara.
Però nel dì 15 di dicembre <span class="fnote">[Chron. Estense, tom. 15 Rer. Ital.]</span> spedirono
il loro vescovo, cioè <i>Filippo dei
Boschetti</i>, Lanfranco de' Rangoni, Guido
de' Guidoni con altri ambasciatori a
Ferrara, dove presentarono al marchese
le chiavi della città, e la elezione di lui
fatta in signore perpetuo di Modena.
Mandò egli il conte Anello suo cognato
con cento cinquanta cavalieri a prenderne
il possesso, con promessa di venir
egli in persona fra pochi giorni. In questi
tempi Armanno de' Monaldeschi da
Orvieto fu mandato da papa <i>Niccolò IV</i>
per conte della Romagna <span class="fnote">[Chron. Foroliviens., tom. 22 Rer. Ital.]</span>, e nel dì 7
di maggio entrò nel governo di quella
provincia, e tenne un parlamento generale
nella città di Forlì. Fu cacciato nello
stesso mese fuor di Rimini Malatesta da
Verucchio, che andò tosto a trovar esso
<span class="pagenum" id="Page_198">[198]</span>
conte. Ma da li a qualche tempo, avendo
Giovanni soprannominato Zotto, cioè Zoppo,
figliuolo del medesimo Malatesta, occupato
il Poggio di Monte Sant'Arcangelo
del distretto di Rimini, corsero ad
assediarlo i Riminesi: laonde il conte
Armanno fece proclamare un general
esercito di tutta la Romagna, e andò a
quel castello, per quanto pare, in aiuto
del Malatesta. Anche Malatestino, altro
figliuolo del suddetto Malatesta, s'impadronì
del castello di Monte Scutolo, che fu
poi assediato e ricuperato dai Riminesi <span class="fnote">[Chron. Caesen., tom. 14 Rer. Ital.]</span>,
non ostante che il conte Armanno minacciasse
di soccorrerlo, con restarvi
prigione esso Malatestino e tutti i suoi.
</p>

<hr />
</div>

<div class="chapter">
<h2 class="hidden" id="MCCLXXXIX">MCCLXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcclxxxix</span>. Indiz. <span class="smcap lowercase">II</span>.</td>
  </tr>
  <tr>
    <td><span class="smcap">Niccolò IV</span> papa 2.</td>
  </tr>
  <tr>
    <td><span class="smcap">Ridolfo</span> re de' Romani 17.</td>
  </tr>
</table>

<p>
Fu accolto con dimostrazioni grandi
d'onore e d'amore <i>Carlo II</i> re di Napoli,
appellato <i>Zoppo</i>, oppure <i>Sciancato</i> (perchè
difettoso in un'anca o gamba), già liberato
dalle carceri di Catalogna, da <i>Filippo il
Bello</i>, re di Francia, e dagli altri principi
della casa reale. Ma quando si venne a far
premura perchè <i>Carlo di Valois</i>, fratello
d'esso Filippo, rinunziasse al privilegio
dell'Aragona, a lui conceduto dal papa,
non si trovò mai conclusione alcuna.
Carlo di Valois, che non possedeva Stati,
mirava quel boccone, benchè difficile a
prendersi, con troppa avidità. Però il re
Carlo, perduta la speranza di ottener lo
intento, sen venne in Italia. Nel dì 2 di
maggio arrivò a Firenze <span class="fnote">[Giovanni Villani, lib. 7, cap. 29.]</span>. Onor grande
e grandi regali gli furono fatti dai Fiorentini.
Passò dipoi a Rieti, dove era la
corte pontificia, e dal pontefice <i>Niccolò IV</i>
e da' suoi cardinali onorevolmente ricevuto;
poi nella festa della Pentecoste,
cioè nel dì 29 di maggio, e non già in
Roma, come scrive Giovanni Villani, ma
nella stessa città di Rieti, come ha l'autore
<span class="pagenum" id="Page_199">[199]</span>
della Cronica di Reggio <span class="fnote">[Memorial. Potestat. Regiens., tom. 8 Rer.
Italic.]</span>, che vi
era presente, fu solennemente coronato
colla <i>regina Maria</i> sua moglie dal papa
in re della Sicilia, Puglia e Gerusalemme,
ed investito di quanto avea posseduto il
re Carlo I suo padre, per cui anch'egli
fece l'omaggio e il dovuto giuramento
alla Chiesa romana <span class="fnote">[Raynaldus, in Annal. Eccles.]</span>. In suo favore
ancora cassò il pontefice tutti i patti e le
convenzioni da lui fatte con <i>Alfonso re</i> di
Aragona, per uscire di carcere: con cattivo
esempio ai posteri di non fidarsi più di simili
atti; al che poi non badò <i>Carlo V</i> imperadore
nella liberazione di <i>Francesco I</i>
re di Francia. Dopo di che, ben regalato
dal papa esso Carlo II si trasferì a Napoli,
dove fu con indicibil festa accolto,
perchè principe di buon cuore, clemente e
liberale, e non erede del genio rigido e superbo
del padre. Da lì innanzi egli attese a
riformar gli abusi, e a ben regolare il nuovo
suo governo, e insieme a difendersi da
<i>Giacomo re</i> di Sicilia, il quale, veggendosi
escluso dalla capitolazione fatta dal re
<i>Alfonso</i> suo fratello, cominciò a far guerra
al re Carlo. Venuto dunque a Reggio in
Calabria, nel dì 15 di maggio, colla sua
armata navale, comandata da <i>Ruggieri
di Loria</i>, prese varie terre di quella provincia;
ma, accorso il conte d'Artois
colle sue genti, mise freno alle conquiste
de' Siciliani ed Aragonesi, minutamente
descritte da Bartolommeo da Neocastro <span class="fnote">[Bartholom. de Neocastro, cap. 112, tom. 13
Rer. Ital.]</span>.
Scrive Giovanni Villani <span class="fnote">[Giovanni Villani, lib. 7, cap. 133.]</span> che
esso conte assediò Catanzaro, e sconfisse
il soccorso inviato da Ruggieri di Loria,
con far prigioni ducento cavalieri Catalani.
Imbarcatosi di nuovo il re Giacomo,
visitò la Scalea, il castello dell'Abbate,
e le isole di Capri, Procida ed Ischia, che
ubbidivano alla sua corona; e perciocchè
da alcuni della città di Gaeta gli era stata
data speranza che, s'egli fosse venuto,
gli avrebbono aperte le porte, fece vela
<span class="pagenum" id="Page_200">[200]</span>
colà, e andò ad accamparsi sotto la
città <span class="fnote">[Nicol. Specialis, lib. 2, cap. 13, tom. 10 Rer.
Ital.]</span>. Ma, o s'erano cangiati gli animi
de' Gaetani, oppure mancò lor la maniera
di compiere quanto aveano promesso.
Ostinossi allora il re Giacomo a
voler colla forza ciò che non potea conseguir
per amore; e vigorosamente assediò
e cominciò a tormentar la città, dove
trovò una gagliarda difesa fatta dal conte
d'Avellino e da que' cittadini. Peggio gli
avvenne fra pochi giorni; perciocchè il
re Carlo e il conte d'Artois con immenso
esercito raccolto dalla Puglia e dagli
Stati della Chiesa, e coi Saraceni di Nocera,
venne ad assediare lo stesso assediator
di Gaeta. Erano crocesignati tutti
i combattenti cristiani di quell'esercito,
e guadagnavano di grandi indulgenze;
giacchè, siccome abbiam più volte accennato,
secondo la condizion delle cose
umane, molte delle quali nate con lodevoli
principii, vanno col tempo degenerando,
un pezzo era che le crociate, istituite
contro i nemici del nome cristiano,
facilmente si bandivano contra degli stessi
cristiani e cattolici, e per interessi temporali;
e a questo bel mestiere concorrevano
fin le donne, per acquistarsi del merito
in paradiso. Stettero un pezzo le due
armate a vista, senza che potessero i Siciliani
espugnar quella città, ed il re Carlo
forzare a battaglia i Siciliani per cagion
della situazione e de' buoni trincieramenti,
e tanto più perchè non avea flotta
in mare. A lungo andar nondimeno pareva
che sarebbe restato al di sotto il
re Giacomo, se il re d'Inghilterra e il re
di Aragona, intesa questa pericolosa briga,
non avessero spedito in tutta fretta i
lor messi al papa, pregandolo d'interporsi
unitamente con loro per un accordo.
Inviò il pontefice con essi un cardinale
legato, e tutti poi così felicemente maneggiarono
l'affare, che si conchiuse fra i
due re litiganti una tregua di due anni,
esclusa nondimeno la Calabria. Fu il
primo a ritirarsi il re Carlo; da lì a due
<span class="pagenum" id="Page_201">[201]</span>
giorni s'imbarcò parimente il re Giacomo,
e nel dì 30 d'agosto arrivò a Messina.
Tanto dispiacque al conte d'Artois
e agli altri baroni franzesi la tregua suddetta,
che, dopo aver biasimato forte il re
Carlo, se ne tornarono sdegnati in Francia.
Il Rinaldi negli Annali Ecclesiastici
mette questo fatto sotto l'anno seguente
ma, a mio credere, non battono bene i
suoi conti.
</p>

<p>
Fecero i Fiorentini nel presente anno
risonar la fama della lor bravura e fortuna
per un gran fatto d'armi fra loro
e gli Aretini ed altri Ghibellini. Erano
essi Fiorentini <span class="fnote">[Giovanni Villani, lib. 7, cap. 130. Ptolom.
Lucens., Annales brev., tom. 11 Rer. Ital.]</span> usciti in campagna
con un potente esercito, accresciuto dalle
taglie dell'altre città guelfe di Toscana,
per dare il guasto al territorio d'Arezzo <span class="fnote">[Dino Compagni, Chron., tom. 9 Rer. Ital.]</span>.
Vennero a Bibiena, per fermar
questo torrente, gli Aretini con ottocento
cavalli e otto mila pedoni; e tuttochè la
armata nemica fosse più del doppio superiore
alla loro, pure dispregiandola,
perchè dal loro canto aveano migliori
capitani di guerra, vollero venire ad una
giornata campale nel dì 11 di giugno,
festa di san Barnaba. Se n'ebbero a
pentire, perchè andarono sconfitti, lasciando
estinte sul campo circa mille settecento
persone, e prigioni più di mille
de' lor combattenti. Fra i morti si contò
il vescovo d'Arezzo <i>Guglielmo</i> degli Ubertini,
fatto venire alla battaglia dagli
Aretini stessi, per sospetto di un trattato
ch'egli segretamente menava co' Fiorentini
in danno del comune d'Arezzo. Morivvi
ancora <i>Buonconte</i> figliuolo del <i>conte
Guido</i> da Montefeltro con altri riguardevoli
personaggi. Presero poscia i Fiorentini
Bibiena ed altre terre; e, posto
l'assedio ad Arezzo, vi manganarono
dentro asini colla mitra in capo, per
rimproverar loro la morte del loro vescovo.
Ma infine, avendo gli Aretini messo
il fuoco alle torri di legname ed altre
macchine da guerra dei Fiorentini, presero
<span class="pagenum" id="Page_202">[202]</span>
questi la risoluzione di tornarsene
a casa nel dì 23 di luglio, dopo aver disfatto
quasi tutto il distretto d'Arezzo.
Ancorchè i Pavesi fossero in lega coi
Milanesi ed altre città contra di <i>Bonifazio
marchese</i> di Monferrato <span class="fnote">[Chron. Astense, tom. 11 Rer. Italic. Gualvaneus
Flamma, Manipol. Flor., cap. 328. Chron.
Parmense, tom. 9 Rer. Ital.]</span>, pure seppe
far tanto l'accorto marchese, che tirò
segretamente nel suo partito molti di
que' nobili. Fatto dipoi un esercito generale
contra di Pavia, prese una terra
grossa chiamata Rosaiano. Allora uscì
contra di lui tutta la milizia di Pavia;
ma o fosse perchè trovassero assai pericoloso
il venire a battaglia, oppure che
prendessero i congiurati il tempo propizio;
un certo Capellino Zembaldo, alzata
sopra una lancia una bandiera, ch'egli
avea preparata, cominciò a gridare: <i>Qua
venga chi vuol pace</i>. L'unione fu grande;
il marchese entrò con essi in Pavia, e
nel dì seguente fu creato capitano della
città per dieci anni avvenire. Tutto ciò
s'ha da Guglielmo Ventura nella Cronica
d'Asti, il quale aggiugne che, essendosi
fatto tutto questo maneggio senza
saputa, anzi ad onta di Manfredino da
Beccheria, uno de' più potenti di quella
città, indispettito egli, per confondere
gli emuli suoi, volle in un altro consiglio
che il marchese fosse capitano e signore
assoluto, sua vita natural durante.
Ma finì presto l'allegrezza di queste
nozze. Poco stettero i Pavesi a pentirsi
dello strafalcione da loro commesso, non
sapendo accomodare la lor testa sotto un
padrone sì fatto; e però chiamarono segretamente
i Milanesi, i quali entrarono
nella stessa Pavia per lo spazio di due
balestrate; ma, accorse le milizie del marchese
co' suoi aderenti, li fecero retrocedere,
e tornarsene con le pive nel sacco a
casa. Manfredi da Beccheria, perchè a
cagion di questo fatto insorsero dei sospetti
contra di lui, uscì della città con
alquanti suoi fidati, e si ridusse e Castello
Acuto, che era suo, e quivi si fortificò.
<span class="pagenum" id="Page_203">[203]</span>
Fu egli per questo sbandito, ed atterrato
il suo palagio. Venne anche il marchese
ad assediarlo in quel castello, e vi
fabbricò in vicinanza un bastia. Ma i
Milanesi, Cremonesi, Piacentini e Bresciani,
in un parlamento tenuto in Cremona,
impresero la difesa del Beccheria,
siccome popoli, ai quali dava troppo da
pensare e da temere il soverchio ingrandimento
del marchese, signore allora
anche di Vercelli, Alessandria e Tortona.
Infatti i Piacentini con tutte le lor forze
iti a Monte Acuto, misero in rotta i Pavesi,
e liberarono quel luogo. Racconta
il Corio <span class="fnote">[Corio, Istor. di Milano.]</span> molte altre particolarità spettanti
a questa mutazion di Pavia, ed ai
movimenti de' Milanesi contra del suddetto
marchese.
</p>

<p>
Nuove scene di discordia nell'anno
presente si videro in Reggio <span class="fnote">[Chron. Parmense, tom. 9 Rerum Ital.]</span>. Nel
dì 7 di agosto il popolo si levò a rumore
contra de' nobili e potenti, e, presine
assaissimi, li mise nelle carceri. Corsero
colà i Parmigiani colla lor cavalleria, e,
fattasi dare la signoria della città, condussero
a Parma tutti que' prigioni. Poscia,
chiamati alla lor città i podestà e gli ambasciatori
di Bologna e Cremona, nel dì
primo di ottobre conchiusero pace fra i
nobili ed il popolo di Reggio, e in confermazione
d'essa rilasciarono il dì seguente
i carcerati. Ma questa fu una pace canina <span class="fnote">[Memor. Potest. Regiens., tom. 8 Rer. Ital.]</span>.
Nel dì 17 di novembre vennero
di nuovo all'armi i Reggiani, e le due
fazioni di Sopra e di Sotto fecero lungo
combattimento fra loro, finchè verso la
mezza notte, prevalendo la Soprana, spinse
fuori della città la Sottana, la quale si
ridusse a Castellarano e Rubiera. Seguirono
nella prima, e più nella seconda
molti ammazzamenti e incendii, e dirupamenti
di case, e furono involti in questa
disavventura anche i palazzi del pubblico
e del vescovo. Qual riparo si trovasse a
così bestiali e perniciose divisioni lo vedremo
all'anno seguente. Mentre <i>Obizzo
<span class="pagenum" id="Page_204">[204]</span>
marchese</i> d'Este e signor di Ferrara <span class="fnote">[Chron. Estense, tom. 15 Rer. Ital.]</span>
si andava disponendo per venire alla
nuovamente acquistata città di Modena,
un giorno, nel levarsi da tavola, se gli
avventò Lamberto figliuolo di Niccolò dei
Bacilieri, nobile bolognese, per ucciderlo,
e il ferì nel volto. Corsero i cortigiani
presenti, e gl'impedirono il far di peggio;
corse <i>Azzo</i> figliuolo del marchese, che
teneva corte a parte, pranzando in una
sala vicina, ed erano per uccidere l'assassino,
se il marchese non avesse gridato
di no, per intendere prima i motori
e complici del misfatto. Posto costui nei
tormenti, si trovò che era un forsennato,
e strascinato dipoi per la città, lasciò la
vita sulle forche. Ciò non ostante, nel mese
di gennaio venne il marchese Obizzo
a Modena, accolto con festa immensa dal
popolo, che solennemente il dichiarò e
confermò suo signore perpetuo insieme
co' suoi discendenti. Ed egli poi con
amore paterno ridusse in città tutti i
fuorusciti: con che, cessate tutte le gare e
gli odii civili, cominciò una volta questo
popolo a godere la sospirata tranquillità
e pace. Essendo già rimasto vedovo il
suddetto marchese Obizzo per la morte
di <i>Jacopina dal Fiesco</i> nell'anno 1287,
prese egli per moglie nel presente <i>Costanza</i>,
figliuola di <i>Alberto dalla Scala</i>
signore di Verona, che nel mese di luglio
fu condotta a Ferrara, e si celebrarono le
nozze con gran festa e solennità. Seguitando
la guerra fra la repubblica veneta <span class="fnote">[Continuator Dandoli, tom. 12 Rer. Italic.
Annales Estenses, tom. 15 Rer. Ital.]</span>
e <i>Raimondo dalla Torre</i> patriarca di
Aquileia, andarono i Veneziani all'assedio
di Trieste. Ma, all'avviso ch'esso patriarca
e il conte di Gorizia venivano con
sei mila cavalli e trenta mila fanti per
soccorrere la città, i Veneziani, senza voler
aspettar questa visita, a gara si misero
in fuga, lasciando indietro padiglioni,
macchine ed equipaggio; e molti ancora
vi restarono per la pressa morti. Usciti
poscia i Triestini colle lor navi, vennero
<span class="pagenum" id="Page_205">[205]</span>
fino a Caproli e a Malamocco, e v'incendiarono
que' luoghi. Per la morte di
<i>Giovanni Dandolo</i> doge di Venezia, accaduta
nell'anno presente, fu nei dì 25
di novembre eletto per suo successore
in quella dignità Pietro Gradenigo, che
era in questi tempi podestà di Capo di
Istria, e fu mandato a prendere con
cinque galee e un vascello ben armato.
</p>

<hr />
</div>

<div class="chapter">
<h2 class="hidden" id="MCCXC">MCCXC</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccxc</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Niccolò IV</span> papa 3.</td>
  </tr>
  <tr>
    <td><span class="smcap">Ridolfo</span> re de' Romani 18.</td>
  </tr>
</table>

<p>
Stendeva ogni dì più l'ali <i>Guglielmo</i>
potentissimo marchese del Monferrato.
Già oltre agli antichi suoi Stati, a' quali
aveva aggiunto Casale di Sant'Evasio <span class="fnote">[Chron. Astense, tom. 11 Rer. Ital.]</span>,
oggidì città, egli signoreggiava nelle città
di Pavia, Novara, Vercelli, Tortona, Alessandria,
Alba ed Ivrea. Era dietro a cose
più grandi, ma non gli mancavano dei
potenti nemici <span class="fnote">[Gualv. Flamma, in Manip. Flor., cap. 329.]</span>. Con un copioso esercito
uscito di Pavia, ostilmente passò nel
mese d'agosto nel Milanese, per vendicarsi
di quel popolo che dianzi avea fatta
un'incursione nel Novarese, e presi alcuni
luoghi <span class="fnote">[Corio, Istoria di Milano.]</span>. Seco erano Mosca ed
Arrigo dalla Torre cogli usciti di Milano,
appellati Malisardi. Arrivò sino a
Morimondo; ma mossisi i Milanesi coi
Comaschi, Cremonesi, Bresciani e Cremaschi,
egli se ne tornò indietro <span class="fnote">[Chron. Parmense, tom. 9 Rer. Ital.]</span>. Fece
inoltre un'irruzione nel Piacentino; ma
il popolo di Piacenza gli rendè ben la
pariglia. Ebbe lo stesso marchese guerra
ancora cogli Astigiani, i quali ben si provvidero
per non essere ingoiati, facendo
lega coi suddetti Milanesi, Piacentini,
Genovesi, Cremonesi e Bresciani, i quali
comuni inviarono ad Asti quattrocento
uomini d'armi a due cavalli l'uno. Condussero
anche al loro soldo <i>Amedeo conte</i>
di Savoia, che con cinquecento lancie
venne in loro servigio. La Cronica di Parma
<span class="pagenum" id="Page_206">[206]</span>
asserisce ch'esso conte vi condusse
mille ducento cavalieri, e gran copia di
balestrieri e fanti. Rinforzato da questi
aiuti quel popolo fece delle ostilità nel
Monferrato, e collo sborso di dieci mila
fiorini d'oro ebbe a tradimento Vignale,
da dove fra l'altre robe fu asportato il
vasto padiglione del marchese, a condurre
il quale appena bastarono dieci paia
di buoi. Ordirono inoltre gli Astigiani
una segreta trama cogli Alessandrini,
promettendo loro trentacinque mila fiorini
d'oro, se faceano un bel colpo. Il
marchese, che non dormiva, avuto qualche
sentore di questi maneggi, volò ad
Alessandria con assai gente, per opprimere
i congiurati; ma questo servi ad
affrettar la risoluzione de' cittadini <span class="fnote">[Annales Mediolan., tom. 16 Rer. Ital.]</span>;
e però, levati a rumore nel dì 8 di settembre,
presero il marchese con tutti i
suoi provvisionati. Lui chiusero in gabbia
di ferro sotto buone guardie, e lasciarono
andar con Dio il resto di sua
gente, ma spogliata. In quella barbarica
carcere stette languendo dipoi il marchese
sino al dì 6 di febbraio dell'anno 1292,
in cui colla morte diede fine ai presenti
guai. E in questa tragica maniera andò
a terminar sua vita <i>Guglielmo marchese</i>
di Monferrato, il cui nome e le cui imprese
risonarono un pezzo entro e fuori
d'Italia. Grandi furono le di lui virtù,
maggiori nondimeno i suoi vizii, per li
quali era odiatissimo: felice se seppe
profittar del tempo che Dio gli lasciò per
far di cuore penitenza de' falli suoi! Successore
ed erede restò <i>Giovanni marchese</i>
suo figliuolo in età assai giovanile, che
andò a trovare <i>Carlo II</i> re di Napoli, che
era ito in Provenza. Dopo la caduta di
questo principe fecero a gara i popoli per
mettersi in libertà e per iscaldarsi tutti,
giacchè al bosco era attaccato il fuoco.
Gli Astigiani s'impadronirono di varie
terre; altrettanto fece il popolo d'Alba
e quello d'Alessandria. Pavia scosse il
giogo anch'ella, ed essendovi rientrato
<i>Manfredi</i>, ossia <i>Manfredino da Beccheria</i>,
<span class="pagenum" id="Page_207">[207]</span>
gli fu data la signoria della città per dieci
anni: il che fu cagione che i Torriani
con altri assai del partito a lui contrario
uscirono di Pavia. Profittò di così bella
congiuntura anche <i>Matteo Visconte</i> capitano
de' Milanesi, che in varie storie viene
chiamato <i>Maffeo</i>, perchè ottenne di essere
dichiarato suo capitano dalla città di
Vercelli per cinque anni. Quasi lo stesso
era allora l'essere capitano che signore.
</p>

<p>
Nè queste sole mutazioni accaddero
in Lombardia. Trovavasi afflitta per le
tante guerre civili anche la città di Reggio <span class="fnote">[Memorial. Potest. Regiens., tom. 8 Rer. Ital.
Chron. Parmense, tom. 9 Rer. Ital. Chron. Estense,
tom. 15 Rer. Ital. Annales Veteres Mutinens.,
tom. 11 Rer. Italic.]</span>,
e mirando la quiete, di cui già
godea Modena sotto il pacifico e dolce
governo di <i>Obizzo marchese</i> d'Este e
signor di Ferrara, tanto i cittadini dominanti,
quanto i fuorusciti, si accordarono
ad eleggere esso marchese per tre anni
loro signore nel dì 15 di gennaio del presente
anno. Il perchè egli tosto, accompagnato
da molta cavalleria e fanteria, si
portò colà, e vi fu con grande amore
accolto. Licenziò egli tutti i soldati forestieri,
ridusse in città i Roberti, soprannominati
da Tripoli, e quei da Sesso e
da Fogliano con tutti gli altri usciti; e
diede insieme buon ordine, perchè rifiorisse
fra loro la pace. Per questi benefizii
fu poco appresso proclamato signore
perpetuo di quella città. Nè mancarono
novità in Piacenza <span class="fnote">[Chron. Placent., tom. 16 Rer. Ital.]</span>. Più d'una volta
fece oste quel popolo addosso ai Pavesi,
saccheggiando e bruciando; e specialmente
nel mese di maggio con tutta la
lor milizia e con tutta quella di Cremona,
e con rinforzo di Milanesi e Breciani,
uscirono essi Piacentini in campagna
contra de' medesimi Pavesi. Ma, dopo aver
prese e bruciate le terre di Casegio e
Broni, nacque nel loro campo discordia,
nè volendo passar oltre i Cremonesi, se
ne tornò indietro quell'armata con poco
onore. Per questo fu molto rumore in
<span class="pagenum" id="Page_208">[208]</span>
Piacenza, ed, incolpati alcuni, ebbero il
bando dalla città. Seppe in tale occasione
<i>Alberto Scotto</i> farsi dichiarar capitano e
signore perpetuo di quella città. Ed ecco
come in poco tempo tante repubbliche
di Lombardia cominciarono a passare ad
una specie di monarchia: colpa delle
matte fazioni de' Guelfi e Ghibellini; colpa
delle frequenti animosità fra la nobiltà ed
il popolo, oppure della divisione e discordia
de' cittadini per altri motivi di ambizione,
di vendetta o di liti civili. Il vero
è nondimeno che, dato il governo ad un
solo, d'ordinario cessavano le gare dei
privati. Ho quasi tralasciato di dire che
anche i Pisani, veggendosi a mal partito,
perchè circondati all'intorno da potenti
nemici, Genovesi, Fiorentini, Lucchesi,
ed altri di parte guelfa, fin dall'anno 1288
cercarono di avere un valente capitano
di guerra che li sostenesse ne' lor bisogni.
Fecero dunque venire a Pisa <i>Guido
conte</i> di Montefeltro, che era stato mandato
dal papa ai confini, e soggiornava
in Asti <span class="fnote">[Ptolomaeus Lucens. Annal. brev., tom. 11
Rer. Ital. Hist. Pisana, tom. 24 Rer. Ital.]</span>. Il ricevettero con grande
onore, e a lui diedero la signoria della
loro città per tre anni. Abbiamo da Giovanni
Villani <span class="fnote">[Giovanni Villani, lib. 7, cap. 127.]</span> e dal Rinaldi <span class="fnote">[Raynaldus, in Annal. Eccl.]</span> che il
pontefice, stando in Orvieto, nel dì 18 di
novembre dell'anno presente, sottopose
all'interdetto la città di Pisa per questo,
e scomunicò esso conte Guido, se entro
lo spazio di un mese non abbandonava
il governo di quella città: pena che parrà
strana ai tempi nostri, giacchè si trattava
di città libera e non suggetta nel temporale
ai romani pontefici. Cominciò il conte
Guido a ricuperar le terre tolte ai
Pisani; ma non potè impedire <span class="fnote">[Caffari, Annal. Genuens., lib. 10, tom. 6
Rer. Ital.]</span> che i
Genovesi non prendessero l'isola dell'Elba
in quest'anno, e che poscia nel
mese di settembre uniti coi Fiorentini e
Lucchesi non facessero oste a Porto Pisano,
e lo prendessero. Furono allora
<span class="pagenum" id="Page_209">[209]</span>
disfatte le torri (che o non furono dianzi
guaste, o erano state rifatte), il fanale,
e tutte le case di quel luogo; e colla
stessa rabbia fu guasto il poco distante
Livorno. Dopo di che trionfanti se ne
tornarono que' popoli alle lor case; ma
dappoi il conte Guido ripigliò ai Fiorentini
le castella di Monto Foscolo e di
Montecchio.
</p>

<p>
Sì smisuratamente era portato papa
<i>Niccolò IV</i> all'amore e all'ingrandimento
della nobil casa romana dalla Colonna,
che, per attestato di fra Francesco Pipino <span class="fnote">[Franciscus Pipinus, Chron., tom. 9 Rer.
Italic.]</span>,
dipendeva tutto dal consiglio dei
Colonnesi, e non si saziava di votar sopra
loro le grazie sue: di modo che in un
libro di questi tempi, intitolalo <i>Initium
malorum</i>, egli fu dipinto chiuso in una
colonna, fuori di cui appariva solamente
il suo capo mitrato, con due colonne davanti
a lui. Probabilmente son qui disegnati
i due cardinali allora viventi di casa
Colonna, cioè <i>Jacopo</i> creato da Niccolò
III, e <i>Pietro</i> promosso al cardinalato
dallo stesso Niccolò IV. Abbiamo dalla
Cronica di Forlì <span class="fnote">[Chron. Forolivien., tom. 22 Rer. Ital.]</span> che anche <i>Giovanni</i>
dalla Colonna fu creato marchese d'Ancona;
e questi nell'anno precedente
venne a Rimini per metter pace fra quella
città e Malatesta da Verucchio. Fece ben
liberar dalle carceri molti prigioni, ma
non potè conchiudere quell'accordo. Oltre
a ciò, il papa, non mai sazio di beneficar
quell'illustre famiglia, creò ancora
conte della Romagna <i>Stefano</i> dalla Colonna,
signore di Ginazzano, con levar
quel governo al Monaldeschi. Venne questo
nuovo conte in Romagna, e perchè
Corrado figliuolo di Dadeo, ossia Taddeo,
conte di Montefeltro, aveva occupata
la città d'Urbino, nè la volea rendere,
coll'esercito colà condotto le diede
un generale assalto, e l'obbligò alla resa.
Fu poi onorevolmente ricevuto nelle
città di Cesena, Rimini, Imola e Forlì,
dove tenne un gran parlamento, e stabilì
<span class="pagenum" id="Page_210">[210]</span>
pace fra i Riminesi e Malatesta, mandando
quest'ultimo a' confini nel suo castello
di Roncofreddo. Ma nella stessa
città di Rimini essendo insorta rissa fra
quei di sua famiglia e i popolari, si fece
un fiero conflitto colla morte di molti, e
fu in pericolo lo stesso conte: perlochè
egli dipoi privò di ogni onore quella città.
Portossi ancora nel novembre a Ravenna,
con pretendere tutte le fortezze
di quella riguardevol città. <i>Ostasio</i> e
<i>Ramberto</i> figliuoli di <i>Guido</i> da Polenta,
che erano come signori di Ravenna, se
gli opposero; e, temendo poi che Stefano
se ne risentisse contra di loro, passarono
ad un'ardita risoluzione. Cioè, fatta venire
molta cavalleria e fanteria de' loro
amici romagnuoli in Ravenna <span class="fnote">[Matth. de Griffonibus, tom. 18 Rer. Italic.
Chron. Parmense, tom. 9 Rer. Ital.]</span>, una
notte mossero a rumore il popolo, e fecero
prigione il suddetto conte Stefano
con un suo figliuolo ed un suo nipote, che
era maresciallo, e con tutti i suoi stipendiati,
dopo aver tolto loro arme e cavalli.
Gran rumore fece questa novità per
quelle contrade, e diede moto a molte
sollevazioni. In Imola le due fazioni degli
Alidosi e Nordili vennero alle mani,
e non pochi vi restarono morti; ma sopravvenuti
i Bolognesi in soccorso dei
Nordili, misero in fuga gli Alidosi, e
poi spianarono tutti gli steccati, le fosse,
ed ogni altra fortezza di quella città. Anche
i <i>Manfredi</i> s'impadroniron di Faenza;
ma non andò molto che ne furono scacciati
da <i>Maghinardo da Susinana</i>, e da
<i>Ramberto da Polenta</i>, i quali presero il
dominio della città medesima. Nè già
stette in ozio <i>Malatesta da Verucchio</i>, perchè
anch'egli, scacciato da Rimini il podestà
messovi dal conte, si fece proclamar
signore da quel popolo. E nel dì 20
di dicembre i suddetti <i>Maghinardo e Lamberto</i>,
signori di Faenza, <i>Guido da Polenta</i>
coi Ravegnani, e <i>Malatesta</i> con quei
di Rimini, di Cervia, Forlimpopoli e Bertinoro,
andarono a Forlì, e ne occuparono
il dominio. Ecco se fieramente si
<span class="pagenum" id="Page_211">[211]</span>
sconvolse la Romagna in questi tempi. Da
Girolamo Rossi <span class="fnote">[Rubeus, Hist. Ravenn., lib. 6.]</span> e dalla Cronica Forlivese <span class="fnote">[Chron. Forolivien., tom. 22 Rer. Ital.]</span>
minutamente si veggono descritte
colali rivoluzioni, le quali io per amor
della brevità ho solamente accennate.
</p>

<p>
Andavano intanto alla peggio gli affari
della cristianità in Soria <span class="fnote">[Raynaldus, in Annal. Eccles.]</span>. Nel
precedente anno presa fu dagl'infedeli
l'importante città di Tripoli con altre
terre. La stessa disavventura veniva minacciata
alla ricca e mercantile città di
Accon, ossia d'Acri. Perciò non ommise
il pontefice <i>Niccolò</i> premura e diligenza
veruna per soccorrere que' cristiani,
con far predicare la crociata non
solamente per tutta l'Italia, ma anche
per tutti i regni cristiani, e intimar decime,
e somministrar egli quanto oro potè
per quella sacra spedizione. Per attestato
della Cronica Parmigiana, circa secento
persone nella città di Parma presero la
croce, e si mossero per passare in Levante.
Così a proporzione fecero altre
città. Armaronsi in Venezia venti galee
pel trasporto di questa gente. Non si sa
che i Genovesi si movessero punto per
questa crociata, essendo essi unicamente
intenti a pelare i Pisani. Di molto avrebbe
potuto far <i>Giacomo re</i> di Sicilia, siccome
principe provveduto di molti legni e di
un valente ammiraglio <span class="fnote">[Bartholomaeus da Neocastro, tom. 13 Rer.
Ital.]</span>; ed egli ancora,
con ispedire alla corte pontificia
Giovanni da Procida, fece l'esibizion di
tutte le sue forze al papa, purchè potesse
aver pace, ed essere rimesso in grazia
della Chiesa romana. Ma restò senza
frutto cotesta ambasceria, e gl'interessi
particolari de' Franzesi e di <i>Carlo II re</i>
di Napoli guastarono ogni buon concerto
per sostenere il pubblico della cristianità.
Passando per Messina Giovanni di
Grilliè Franzese, che era stato inviato dai
cristiani di Soria al sommo pontefice per
ottener soccorso, il re Giacomo gli diede
<span class="pagenum" id="Page_212">[212]</span>
sette galee ben armate di Siciliani, acciocchè
per quattro mesi militassero in
favor de' cristiani in Levante. Mancò di
vita nel luglio di quest'anno <span class="fnote">[Bonfin., Rer. Hung., Dec. 2, lib. 9.]</span> senza
successione maschile Ladislao re d'Ungheria.
Oltre al <i>re Ridolfo</i>, che pretendea
quel regno con titolo di feudo dell'impero,
e giunse anche ad investirne <i>Alberto
duca d'Austria</i> suo figliuolo, vi aspirava
ancora <i>Carlo Martello</i> primogenito
di <i>Carlo II re</i> di Napoli, siccome figliuolo
di <i>Maria</i> sorella dello stesso re Ladislao <span class="fnote">[Giovanni Villani, lib. 7, cap. 134.]</span>.
Ed infatti il re Carlo suo padre
nel dì della Natività della Vergine il fece
solennemente coronare da un legato del
papa re d'Ungheria in Napoli. Ma <i>Andrea
III</i> figliuolo di Stefano, nato da <i>Andrea
II re</i> d'Ungheria e da <i>Beatrice</i> Estense,
che, dopo avere sposata Tommasina dei
Morosini, soggiornava in Venezia, udita
la morte di Ladislao, chiamato anche dai
nazionali, volò in Ungheria, entrò in possesso
di quel regno, e poscia acconciò i
fatti suoi con Alberto duca d'Austria,
col prendere in moglie una di lui figliuola.
Fu in quest'anno guerra fra i Bresciani
e Bergamaschi <span class="fnote">[Chronic. Parmense, tom. 9 Rer. Ital. Malvecius,
Chron. Brixian., tom. 14 Rer. Italic.]</span>, e riuscì ai primi di
prendere ai secondi la torre di Mura, e
di dar loro qualche percossa; ma, frappostisi
dei pacieri, ritornò la quiete fra
loro. Se noi avessimo la storia romana
di questi tempi, meglio s'intenderebbe
una rilevante particolarità a noi conservata
dall'autore della Cronica di Parma,
degno di fede, perchè contemporaneo.
Scrive egli che i Romani crearono loro
signore <i>Jacopo dalla Colonna</i>, e il condussero
per Roma sopra un cocchio a
guisa degli antichi imperadori, con dargli
anche il titolo di Cesare. Fecero oste di
poi sopra Viterbo e contro altre terre,
ma senza vedere effettuati i loro disegni.
Come ciò fosse, e come il papa, sì forte
portato a favorire i Colonnesi, sofferisse
un tale attentato, lo tace la storia.
</p>

<p>
<span class="pagenum" id="Page_213">[213]</span>
</p>

<hr />
</div>

<div class="chapter">
<h2 class="hidden" id="MCCXCI">MCCXCI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccxci</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Niccolò IV</span> papa 4.</td>
  </tr>
  <tr>
    <td><span class="smcap">Ridolfo</span> re de' Romani 19.</td>
  </tr>
</table>

<p>
Lagrimevole fu quest'anno per la
perdita della riguardevol città d'Accon,
ossia d'Acri, fatta dai cristiani in Soria.
Era questa città, dopo le disgrazie di
Gerusalemme, divenuta un celebre emporio
de' fedeli in quelle parti; ma nel
suo governo non si mirava che confusione
e discordia, perchè ogni nazione
ed ognuno degli ordini de' cavalieri vi
mantenevano una specie di comando,
potendo condannare a morte i loro sudditi.
Il lusso e la lussuria vi aveano posto
un gran piede, e l'ultimo pensiero era
quello della religione. Una man di pellegrini,
arrivati di fresco colà, senza
voler osservare la tregua stabilita col
sultano d'Egitto <span class="fnote">[S. Antonin., Hist., tom. 3. Sanutus, Histor.,
lib. 3. Ptolom., Hist. Eccl., tom. 11 Rer. Ital.]</span>, cominciò per divozione
a spogliare i mercatanti saraceni,
e fece anche delle scorrerie nel paese
nemico. Allora il sultano inviò suoi ambasciatori,
chiedendo la riparazion dei
danni, e che se gli mandassero i malfattori.
Con delle magre scuse fu risposto.
Laonde egli nel dì 5 d'aprile con un'armata,
per quanto si disse, di sessanta mila
cavalli e di cento sessanta mila pedoni
pose l'assedio a quella città, e nel dì 18
di maggio, dato un terribil generale assalto,
i suoi v'entrarono vittoriosi <span class="fnote">[Bartholomaeus de Neocastro, cap. 120,
tom. 13 Rer. Ital.]</span>.
Senza perdonar a sesso od età, si fece un
orrido macello di que' cristiani che non
poterono salvarsi colla fuga; e fra questi
vi perì in una scialuppa, fuggendo, <i>Niccolò
patriarca</i> di Gerusalemme. Si fa
ascendere a sessanta mila persone il numero
de' morti e prigioni; ed immense
furono le ricchezze trovate dai Saraceni
in una città di tanto commercio. A così
infausta nuova non credettero più d'essere
sicuri i cristiani abitanti in Tiro, ed,
<span class="pagenum" id="Page_214">[214]</span>
abbandonata quella città, si ritirarono
in Cipri. Baruto fu preso a tradimento.
Così non restò più un palmo di terreno
ai Latini in quelle parti, dopo tanto sangue
sparso, e dopo tanti tesori consumati
nello spazio di quasi cento anni per fare
e mantener le conquiste di Terra santa.
Trafitti dal dolore rimasero per tal disavventura
gli animi dei cristiani europei, e
specialmente se ne dolse il romano pontefice <span class="fnote">[Raynald., in Annal. Ecclesiast.]</span>,
il quale tornò con più vigorose
lettere e patetiche esortazioni e promesse
d'indulgenze a scuotere tutti i principi
sì ecclesiastici che secolari, per muovergli
a nuove crociate. Ma l'Europa cristiana
aveva ormai dai passati successi
e da molti inconvenienti, che non occorre
riferire, assai conosciuto quello che
si potea sperare per l'avvenire, e massimamente
qual fosse la difficoltà di cominciar
da capo, dopo aver perduto tutto.
Perciò di belle parole vennero in risposta,
ma niuno più si accinse daddovero
a nuove spedizioni; e andò poscia in
fascio ogni progetto e disegno per la
morte del medesimo pontefice, e per la
lunga susseguente vacanza della santa
Sede: del che parlaremo all'anno seguente.
Fu in quest'anno <span class="fnote">[Albertus Argentin. Siero, in Histor. Ptolomaeus
Lucensis, Giovanni Villani ed altri.]</span> nel dì 15
di luglio chiamato da Dio a miglior vita
<i>Ridolfo re</i> de' Romani, principe glorioso
per le sue molte virtù, e più ancora glorioso
per tanti illustri imperadori che
da lui discesero, con venir finalmente
meno la sua maschile discendenza con
grave danno di tutta la cristianità nell'anno
1740, conservandosi la femminile
in <i>Maria Teresa</i> d'Austria regina di
Ungheria e di Boemia, e gran duchessa
di Toscana. Successore di Ridolfo nel
ducato d'Austria e in altri Stati fu <i>Alberto
I</i> suo primogenito, e sino al seguente
anno non si conchiuse l'elezione d'un
nuovo re.
</p>

<p>
Trattossi alla gagliarda in quest'anno
<span class="pagenum" id="Page_215">[215]</span>
nella città d'Aix in Provenza la pace fra
<i>Alfonso re</i> d'Aragona e <i>Carlo II</i> re di
Napoli, coll'assistenza di due cardinali
legati e degli ambasciatori aragonesi. Fu
conchiuso, siccome apparisce dalla capitolazione
riferita da Bartolommeo di
Neocastro: che cesserebbe ogni guerra
dei re di Francia e di Napoli contra dell'Aragona,
e si restituirebbono gli ostaggi;
che <i>Carlo di Valois</i> rinunzierebbe a
tutte le sue pretensioni sopra il regno
aragonese: che Alfonso non darebbe alcun
soccorso direttamente o indirettamente
alla Sicilia, e andrebbe a militare
in Terra santa, e poi procederebbe ostilmente
contro la Sicilia, per farla restituire
al re Carlo II. E per ottenere che
Carlo di Valois, fratello di Filippo re di
Francia, facesse quella rinunzia, il re
Carlo II gli diede in moglie Margherita
sua figliuola, e in dote le contee d'Angiò
e del Maine. Tralascio il resto, per dire
che l'esecuzione d'esso trattato rimase
frastornata dalla morte del medesimo <i>re
Alfonso</i>, succeduta circa il dì 18 di
giugno dell'anno presente <span class="fnote">[Nicol. Specialis, Hist. Sicul., lib. 2, cap. 17,
tom. 10 Rer. Ital.]</span>, mentre
egli era in procinto di ricevere in moglie
una figliuola del re d'Inghilterra. Gran
doglia avea provato <i>Giacomo re</i> di Sicilia
all'avviso che il re Alfonso suo fratello
avesse abbandonato tutti i di lui interessi
per migliorar i proprii; e giacchè per
lui non v'era pace, con quaranta galee
passò in Calabria, dove s'impadronì della
città di Gieraci e d'altre terre. Sopraggiuntagli
poi la nuova della morte inaspettata
del fratello re, in fretta se ne
tornò a Messina; e, dichiarato suo vicario
in Sicilia l'infante <i>don Federigo</i> suo minor
fratello colla <i>regina Costanza</i> sua
madre, s'imbarcò e fece vela verso la
Catalogna. Approdò nelle spiagge di Valenza
nel dì 6 d'agosto; passò dipoi a
Barcellona, e prese il possesso de' regni
paterni. Era intanto venuto il re Carlo II
coi due cardinali nel mese di marzo a
<span class="pagenum" id="Page_216">[216]</span>
Genova <span class="fnote">[Caffari, Annal. Genuens., lib. 10, tom. 6
Rer. Ital.]</span>, dove fermatosi qualche giorno,
trattò con que' cittadini di ottener
da essi un grosso rinforzo di galee per
l'impresa di Sicilia, e trovò molti particolari
che s'impegnarono al suo servigio <span class="fnote">[Bartholomaeus de Neocastro, cap. 119,
tom. 13 Rer. Ital.]</span>,
ma non già il comune. Però, divolgatosi
in Sicilia un tale armamento
più ancora di quel che era, l'infante don
Federigo inviò un suo ambasciatore a
Genova, pel cui maneggio esso comune
ordinò che niuno ardisse di prendere
parte negli affari della Sicilia. Abbiamo
dagli Annali di Genova che in quest'anno
i Pisani da Piombino passarono all'isola
dell'Elba, e, preso il paese, s'applicarono
all'assedio di quel castello, detenuto dai
Genovesi. Vi accorse bensì Giorgio Doria
con tre galee, un galeone ed altri legni
per farli sloggiare; ma furono sì destri
i Pisani, che riuscì loro di rimettersi in
possesso di quella terra. Per valore
eziandio del <i>conte Guido</i> da Montefeltro,
tolsero essi Pisani il castello di Pontedera
ai Fiorentini <span class="fnote">[Giovanni Villani, lib. 7, cap. 147.]</span>. Cessò nell'anno
presente in Genova la capitaneria di
<i>Oberto Spinola</i> e di <i>Corrado Doria</i>, e fu
dato quell'ufficio ad Antonio Lanfranco
de' Soardi da Bergamo, anteponendo quel
popolo il governo de' forestieri a quello dei
suoi proprii cittadini. Era tuttavia nelle
carceri di Ravenna <i>Stefano dalla Colonna</i>
conte della Romagna <span class="fnote">[Chron. Forolivien., tom. 22 Rer. Ital.]</span>. Il pontefice Niccolò,
per rimediare al bisogno di quella
provincia, dove già s'erano ribellate alla
Chiesa romana varie città, dichiarò conte
della Romagna <i>Ildobrandino da Romena</i>
vescovo di Arezzo, il quale nel mese di
agosto venne a Castrocaro, e poscia a
Faenza, dove fu onorevolmente ricevuto.
Chiamati colà ad un parlamento gli ambasciatori
di Rimini, Cesena, Forlì, Bologna
e Firenze, si trattò della liberazione
del suddetto Stefano, il quale fu
rilasciato dai Polentani, condannati anche
<span class="pagenum" id="Page_217">[217]</span>
a pagare tre mila fiorini d'oro <span class="fnote">[Rubeus, Histor. Ravenn., lib. 6.]</span> in
risarcimento de' danni a lui inferiti. Ma
dipoi ebbe esso Ildobrandino delle liti
col popolo di Cesena, che non voleva
ricevere dalle di lui mani un podestà, e
con quello di Faenza, che gli serrò le
porte in faccia per timore che vi volesse
introdurre i Manfredi. Tutto nondimeno
si acconciò per la molta sua destrezza e
pazienza. Per attestato della Cronica di
Parma <span class="fnote">[Chron. Parmense, tom. 9 Rer. Ital. Annales
Mediolanenses, tom. 16 Rer. Ital.]</span>, in quest'anno <i>Bardelone</i>, figliuolo
di <i>Pinamonte</i> de' Bonacossi signore
di Mantova, mal sofferendo che il
padre lasciasse comandar le feste a <i>Carpio</i>,
non so se suo fratello maggiore o
minore, e l'avesse anche nel testamento
dichiarato suo successore nel dominio,
prese egli le redini del governo, cacciò
in prigione esso suo padre col fratello e
con altri molti, fece pace cogli Scaligeri
signori di Verona, e lega coi Veneziani,
Padovani e Bolognesi. La Cronica Estense <span class="fnote">[Chron. Estense, tom. 15 Rer. Ital.]</span>
mette questo fatto sotto l'anno
seguente, e chiama <i>Taino</i> con più ragione
l'imprigionato di lui fratello. Vien così
nominato anche nelle Croniche di Roma,
e da Bartolommeo Platina <span class="fnote">[Platina, Hist. Mantuan., tom. 20 Rer. Ital.]</span>. Finalmente
in quest'anno nel dì 11 di novembre
si diede fine alla lunga guerra,
durata fin qui tra i Veneziani dall'una
parte, e il patriarca d'Aquileia, il conte
di Gorizia e i Triestini dall'altra <span class="fnote">[Contin. Dandol., tom. 12 Rer. Ital.]</span>.
</p>

<hr />
</div>

<div class="chapter">
<h2 class="hidden" id="MCCXCII">MCCXCII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccxcii</span>. Indizione <span class="smcap lowercase">V</span>.</td>
  </tr>
  <tr>
    <td>Santa Sede vacante.</td>
  </tr>
  <tr>
    <td><span class="smcap">Adolfo</span> re de' Romani 1.</td>
  </tr>
</table>

<p>
Nel mentre che il sommo pontefice
<i>Niccolò IV</i> era tutto immerso ne' pensieri
di nuove crociate contra gl'infedeli, venne
la morte a rapirlo, secondo il Rinaldi <span class="fnote">[Raynald., in Annal. Eccl.]</span>,
nel dì 4 d'aprile dell'anno presente in
<span class="pagenum" id="Page_218">[218]</span>
Roma. Il Cronista di Parma <span class="fnote">[Chron. Parmense, tom. 9 Rer. Ital. Continuator
Caffari, Annal. Genuens., tom. 6 Rer. Ital.]</span> il fa
mancato di vita nel dì 2 del mese suddetto
ma anche il Continuatore di Caffaro
mette la morte sua nel dì 4 di aprile <span class="fnote">[Jacobus Cardin., in Vita Coelestin., P. I,
tom. 3 Rer. Ital. Bernard. Guid. Ptolomaeus Lucensis,
et alii.]</span>.
La sua umiltà, la sua rettitudine, il suo
zelo ecclesiastico, fecero restare la sua
memoria in benedizione. Io non so perchè
Giovanni Villani <span class="fnote">[Giovanni Villani, lib. 7, cap. 150.]</span> cel rappresenti
come ghibellino. Così dovette parere
ai Guelfi, perchè egli non fulminò tutto
di scomuniche ed interdetti contra ai
Ghibellini, come avea fatto qualche suo
predecessore. Certamente non apparisce
dalle azioni sue questa parzialità verso
d'essi Ghibellini, contraria alla professione
della corte pontificia d'allora. Dopo
la sua morte ne' dodici cardinali che
si raunarono per l'elezione di un nuovo
pontefice, più del solito entrò la discordia.
Erano sei romani, quattro italiani e
due francesi. Diviso in due fazioni il sacro
collegio, dell'una era capo il cardinal
<i>Matteo Rosso</i> degli Orsini, che voleva un
papa affezionalo al <i>re Carlo</i> di Napoli.
Capo dell'altra era il cardinal <i>Jacopo
dalla Colonna</i>, di sentimenti affatto contrarii <span class="fnote">[S. Antonin., Hist., tom. 3, tit. 24.]</span>.
Per questi fini politici e private
passioni, abborrite da Dio, dove si tratta
del pubblico ben della Chiesa, restò più
di due anni vacante la cattedra di san
Pietro, non senza grave scandalo di
tutti i fedeli. Gran dissensione ancora fu
in Germania per l'elezione di un nuovo re
de' Romani. <i>Alberto duca</i> d'Austria, imparentato
co' primi principi della Germania,
e <i>Venceslao re</i> di Boemia erano i
principali concorrenti a quella corona <span class="fnote">[Albert. Argentin. Henricus Stero., Hist. Austriaca,
et alii.]</span>.
L'arcivescovo di Mangonza, in cui fu
rimessa la facoltà di eleggere, tutti li burlò
col nominare al regno <i>Adolfo conte</i> di
Nassau, principe giovane d'età, vecchio
<span class="pagenum" id="Page_219">[219]</span>
per la prudenza, magnanimo e valoroso,
ma di troppo angusta potenza, e povero
di parentele e di pecunia. Secondo gli
autori tedeschi, l'elezione sua accadde
nel dì primo di maggio. Tolomeo da
Lucca scrive <span class="fnote">[Ptolomaeus Lucens., Hist. Eccl., tom. 11
Rer. Ital.]</span> che fu eletto vivente
ancora papa Niccolò IV, e v'ha chi ciò
riferisce al principio di quest'anno. Certo
è bensì ch'egli nella festa di san Giovanni
Batista di giugno fu coronato in Acquisgrana. Defraudato
di sua speranza Alberto
duca d'Austria, non ebbe mai buon
cuore verso di questo re, e gliel fece anche
conoscere col negargli in moglie una
sua figliuola. <i>Matteo Visconte</i>, capitano dei
Milanesi, Vercellesi e Novaresi, andava
ogni dì più crescendo in potere <span class="fnote">[Gualv. Flamma, Manip. Flor., cap. 351.
Corio, Istor. di Milano.]</span>. Avvenne
gran dissensione tra il popolo di
Como e il loro vescovo <i>Giovanni</i>. Cavalcò
Matteo a quella volta con assaissime
squadre d'armati nel gennaio dell'anno
presente, e parte per amore, parte per forza,
fu eletto da amendue le fazioni per
capitano di quella città per cinque anni
avvenire. E contuttochè nel giugno seguente
tornassero all'armi i Rusconi e
Vitani, e seguissero quivi di molte rivoluzioni,
pure Matteo confermato nel dominio
vi tornò a signoreggiare.
</p>

<p>
All'infelice sua vita diede fine in questo
anno nel dì 6 di febbraio <i>Guglielmo Spadalunga</i>,
marchese di Monferrato, dopo
quasi due anni di prigionia in Alessandria <span class="fnote">[Chron. Astens., tom. 11 Rer. Ital. Chron.
Parmense, tom. 9 Rer. Ital.]</span>.
Quel popolo, cui per quante offerte
e maneggi fossero stati fatti, mai
non avea voluto rilasciarlo, neppur fidandosi
di lui dopo morte, volle ben accertarsi
che veramente l'anima di lui fosse
separata dal corpo, e ne fece la pruova
con gocciargli addosso del lardo bollente
e del piombo disfatto. Gli fu data onorevol
sepoltura nella badia di Lucedio. Colla
sua morte liberi restarono molti dal timore,
e fra gli altri Matteo Visconte cercò
<span class="pagenum" id="Page_220">[220]</span>
allora di vendicarsi di questo nemico
contra i di lui Stati, giacchè <i>Giovanni
marchese</i> di Monferrato suo figliuolo, oltre
alla sua verde età di quindici anni, si trovava
anche passato alla corte di <i>Carlo II
re</i> di Napoli, nè potea fargli contrasto.
Adunque, secondo gli storici milanesi <span class="fnote">[Gualv. Flamma, Manip. Flor. Annal. Mediol.,
tom. 16 Rer. Ital. Corio, Istoria di Milano.]</span>,
Matteo, raunato un possente esercito,
passò nel Monferrato. S'impadronì colla
forza della terra e castello di Trino, del
ponte della Stura e di Monte Calvo. Entrò
in Casale di Santo Evasio, e tal terrore
portò in quelle contrade, che i popoli
convennero di dichiararlo capitano del
Monferrato coll'annuo salario di tre mila
lire, moneta d'Asti. Poco durò la quiete
nella Romagna. Troppo erano i grandi
di quella contrada avvezzi a signoreggiare,
nè sapeano sottomettersi, se non
con parole, agli uffiziali che vi spedivano
i papi. Secondo la Cronica di Parma <span class="fnote">[Chron. Parmense, tom. 9 Rer. Ital.]</span>,
e per attestato di Girolamo Rossi <span class="fnote">[Rubeus, Hist. Ravenn., lib. 6.]</span>,
nel dì 5 di giugno dell'anno presente <i>Ildobrandino
vescovo</i> d'Arezzo e conte di
essa Romagna fu scacciato da Forlì, e
furono ritenuti prigioni Aginolfo suo fratello
e due nipoti. Manipolatori di questa
insolenza furono Maghinardo da Susinana
e i Calboli potente famiglia di Forlì. Con
esso loro tenevano le città d'Imola,
Faenza, Cesena, Rimini e molte castella.
Abbiamo dalla Cronica di Forlì <span class="fnote">[Chron. Forolivien., tom. 22 Rer. Ital.]</span> che
i Bolognesi spedirono varie ambasciate
ai Forlivesi, per trattar di concordia fra
essi e il conte suddetto, richiedendo che
fosse fatto compromesso in loro; ma nè
il popolo di Forlì, nè quelli di Faenza e
Cervia, per segrete insinuazioni del sopraddetto
Maghinardo, vollero mai consentirvi.
E perciocchè si sentiva che i
Bolognesi faceano armamento, con apparenza
di voler cavalcare addosso a Faenza,
Maghinardo, che comandava in quella
città, fatto un dì dare campana a martello,
<span class="pagenum" id="Page_221">[221]</span>
raunò il popolo, e tutti disperatamente
si misero a cavar le fosse della lor
città, già spianate dai Bolognesi, e a rimettere
lo steccato e le altre fortificazioni.
Per sostenere questa risoluzion dei
Faentini, che fu con rabbia intesa dai
Bolognesi e dal conte della Romagna,
corsero a Faenza tutte le milizie di Forlì,
e quelle di Cesena comandate da Malatestino
lor podestà, e quelle di Cervia
con Bernardino da Polenta lor podestà,
e quelle di Ravenna con Ostasio da Polenta
lor podestà, e quelle di Rimini condotte
da Giovanni de' Malatesti. Vi concorsero
anche quei di Bertinoro, Castrocaro
e Bagnacavallo, e Bandino conte di
Modigliana: di maniera che si trovarono
in Faenza circa trenta mila pedoni, oltre
alla cavalleria di varii paesi. Fu ben assicurata
quella città, ed avendo i Bolognesi
fatto venire il podestà e gli ambasciatori
di Firenze, acciocchè maneggiassero
pace fra Bologna e le città della
Romagna, con esigere che si rasassero le
fortificazioni e si spianassero le fosse di
Faenza, come fatte in loro ingiuria, i
Romagnuoli se ne risero, e con sole belle
parole li rimandarono a casa.
</p>

<p>
Qualor sussista la cronologia del
Cronista di Forlì, il <i>conte Guido</i> da Montefeltro
in quest'anno con trecento uomini
d'armi e due mila pedoni entrò nella
città d'Urbino, e si diede a fortificarla
con buone fosse e steccati, giacchè tutte
le sue fortificazioni erano state smantellate
negli anni addietro. Penso io che
succedesse più tardi questa impresa del
conte Guido, perch'egli nell'anno presente
era capitano e signor di Pisa, e la
difese contro gli sforzi de' Fiorentini. Nel
mese di giugno usciti essi Fiorentini coi
Lucchesi <span class="fnote">[Giovanni Villani, lib. 7, cap. 153. Ptolom.
Lucens., Annal. brev., tom. 11 Rer. Ital.]</span>, ed aiutati dall'altre loro
amistà, fatta un'armata di due mila e cinquecento
cavalli e di otto mila pedoni,
marciarono fino alle porte di Pisa, guastando
e bruciando il paese. Fecero correre
<span class="pagenum" id="Page_222">[222]</span>
il pallio sotto le mura di quella città
nella festa di san Giovanni Batista; nè
potendo di più, se ne tornarono a riposare
in Firenze. Il conte Guido si tenne
alla difesa, e non ardì d'uscire, perchè
trovò alquanto invilito il popolo di Pisa.
Nel medesimo mese di giugno <span class="fnote">[Barthol. Neocastro, tom. 13 Rer. Ital. Nicolaus
Specialis, lib. 2, cap. 16, tom. 10 Rer. Ital.]</span> <i>Ruggieri
di Loria</i> tornato di Catalogna a Messina
colla squadra delle galee siciliane,
siccome persona nemica dell'ozio, fece
uno sbarco in Calabria, dove Guglielmo
Stendardo, uffiziale del re Carlo, era venuto
per ricuperar le terre già conquistate
dai Siciliani. Si venne alle mani;
furono rotti i Franzesi, e lo stesso Stendardo,
portando seco più ferite, spronò
forte per mettersi in salvo. Ruggieri per
rallegrar la sua gente, ed anche per pagarle
il soldo alle spese altrui, passò in
Grecia alla città di Malvasia, e, col pretesto
che que' cittadini dessero ricetto ai
Franzesi nemici del re di Sicilia, sorprese
di notte e saccheggiò quella città. Lo
arcivescovo menato via prigione, fu obbligato
a riscattarsi col pagamento di
buona somma d'oro. Passò anche Ruggieri
all'isola di Scio, e vi fece un buon
bottino di mastice, e nel mese d'ottobre
si restituì a Messina. Abbiam poi dalla
Cronica di Parma <span class="fnote">[Chron. Parmense, tom. 9 Rer. Ital.]</span>, che dopo la morte
di papa Niccolò IV fu in guerra la Marca
d'Ancona. Il popolo della città di Fermo
con quei di Ancona e Jesi diede il guasto
a Cittanuova e al distretto d'Osimo.
Due senatori eziandio furono creati in
Roma a petizion delle due fazioni, cioè
de' Colonnesi ed Orsini. L'un d'essi fu
Stefano dalla Colonna e l'altro un nipote
del <i>cardinal Matteo</i> della famiglia Orsina.
La loro elezione dovette quetare il popolo
romano, il quale nel febbraio di quest'anno
per le divisioni bollenti fra loro
sbrigliatamente era venuto a battaglia, ed
avea spogliate molte chiese con bruciamenti
e saccheggi di varie case. In
<span class="pagenum" id="Page_223">[223]</span>
Genova <span class="fnote">[Caffari, Annal. Genuens., lib. 10, tom. 6 Rer.
Ital.]</span> comparvero gli ambasciatori del
re di Francia e di Carlo II re di Napoli,
ed uno ancora spedito dal collegio de' cardinali,
per impegnare i Genovesi contra
della Sicilia, minacciando di scacciar dalla
Francia, Aragona e Puglia tutta la lor
nazione, se non acconsentivano. Destramente
schivarono questa rete quei che
aveano più senno in quella repubblica, e
congedarono con buona maniera quegli
ambasciatori.
</p>

<hr />
</div>

<div class="chapter">
<h2 class="hidden" id="MCCXCIII">MCCXCIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccxciii</span>. Indizione <span class="smcap lowercase">VI</span>.</td>
  </tr>
  <tr>
    <td>Santa Sede vacante.</td>
  </tr>
  <tr>
    <td><span class="smcap">Adolfo</span> re de' Romani 2.</td>
  </tr>
</table>

<p>
Continuò in quest'anno la vacanza
del pontificato romano. Non solamente
stavano divisi d'animo, ma anche di luogo
i cardinali, chi in Roma, chi in Rieti, chi
in Viterbo. Volle Dio che finalmente
tutti s'accordassero di trasferirsi a Perugia
nell'ottobre, per quanto pare, del
presente anno, affine di trattare ivi concordemente
dell'elezione d'un nuovo
pontefice. <i>Jacopo cardinale</i> scrive <span class="fnote">[Jacopus Cardinalis, in Vita Coelestini, P. I,
tom. 3, Rer. Ital.]</span>
che v'andarono <i>secundo vacationis anno</i>;
ma passò anche il verno senza che si conchiudesse
cosa alcuna. Verisimilmente
contribuì non poco a questa dissipazione
del sacro collegio l'incostanza ed animosità
del popolo romano, il quale, in occasion
di eleggere i nuovi senatori, sul
principio dell'anno presente tornarono
all'armi, e rinnovarono gl'incendii, i saccheggi
e gli ammazzamenti, di modo che
per sei mesi Roma non ebbe senatore.
Finalmente furono eletti Pietro figliuolo
di Stefano Gaetano, padre del suddetto
<i>Jacopo cardinale</i>, che ci lasciò la Vita di
san Celestino papa, scritta in versi, e
Ottone da Santo Eustachio. Dallo stesso
cardinale abbiamo che il popolo di Narni
andò all'assedio del castello di Stroncone;
ma, accorso colà con forti squadre
<span class="pagenum" id="Page_224">[224]</span>
d'armati il cardinale vescovo di Porto,
li fece desistere dall'impresa. Galvano
Fiamma <span class="fnote">[Gualvanus Flamma, Manip. Flor., cap. 332.]</span> riferisce a questi tempi l'essere
stato creato <i>Matteo Visconte</i> capitano
ossia signore di Novara. Altrettanto
ha l'autore degli Annali di Milano <span class="fnote">[Annal. Mediolan., tom. 16 Rer. Ital.]</span>.
Forse prima di quest'anno ciò avvenne.
Comunque sia, vi mise egli per podestà
<i>Galeazzo</i> suo primogenito, allora assai
giovinetto. Nel dì 13 di febbraio dell'anno
presente <span class="fnote">[Chron. Estense, tom. 15 Rer. Ital. Chron.
Parmense, tom. 9 Rer. Ital.]</span> venne a morte <i>Obizzo
marchese</i> d'Este, signor di Ferrara, Modena
e Reggio, con lasciar dopo di sè tre
figliuoli maschi, cioè <i>Azzo VIII, Aldrovandino</i>
e <i>Francesco</i>. Succedette in tutti i
suoi Stati Azzo il primogenito, o per volontario,
o per forzato consentimento
degli altri due fratelli. Ma ossia che il
padre nel suo testamento avesse ordinato,
come corse voce, che si dividessero
gli Stati, e toccasse Modena ad
Aldrovandino, e Reggio a Francesco; oppure
che Aldrovandino pretendesse Modena,
perchè avea in moglie Alda dei
Rangoni, il qual matrimonio avea o facilitato,
o prodotto al marchese Obizzo
l'acquisto di Modena: certo è che insorse
da lì a non molto discordia tra i
fratelli, e questa si tirò dietro, secondo
il solito, delle gravi disgrazie della casa
d'Este. In questo medesimo anno fuggito
da Ferrara Lanfranco Rangone, e venuto
a Modena <span class="fnote">[Annales Veter. Mutinens., tom. 11 Rer. Ital.]</span> coi Boschetti ed altri della
sua fazione, mosse a rumore la città. Ma
quei di Sassuolo, i Savignani e Grassoni,
capi dell'altra parte, fecero testa e sostennero
la signoria del marchese Azzo,
obbligando i Rangoni coi lor seguaci a
prendere la fuga: perlochè furono condannati
e banditi. Il marchese Aldrovandino
anch'egli si ritirò a Bologna, dove
ben ricevuto cominciò a far delle pratiche
contro al fratello Azzo tanto ivi <span class="fnote">[Chron. Bononiense, tom. 18 Rer. Ital. Chron.
Parmens., tom. 9 Rer. Ital.]</span>
<span class="pagenum" id="Page_225">[225]</span>
che in Padova e Parma. Aveva esso
marchese Azzo, se pur non fu suo padre,
mandato in quest'anno a donar un lione
vivo ai Bolognesi. Allora il marchese
Azzo corse a Modena, e rinforzò di gente
e di fortificazioni questa città. Gli usciti
di Pontremoli fecero nel presente anno
gran guerra alla loro patria, finchè, stabilita
pace col popolo dominante, tutti
d'accordo si sottomisero al comune di
Lucca, e cominciarono a ricevere un
podestà da quella città, laddove in addietro
il prendevano da Parma.
</p>

<p>
Stanco per le tante guerre e perdite
il popolo di Pisa <span class="fnote">[Giovanni Villani, lib. 8, cap. 2.]</span>, segretamente trattò
con quello di Firenze per aver pace. Vi
acconsentirono i popolari fiorentini per
desiderio di abbassare i lor grandi, che
profittavano delle guerre, purchè i Pisani
licenziassero <i>Guido conte</i> di Montefeltro,
la cui sagacità e valore teneva in
apprensione tutti i vicini. Concorsero in
questa pace anche i Sanesi, Lucchesi e
l'altre terre guelfe della Toscana, con alcune
condizioni ch'io tralascio. Penetrata
questa mena, il conte Guido, parendogli
d'essere trattato con somma
ingratitudine dai Pisani, s'alterò forte, e
ne fece di gravi risentimenti contra di
chi gridava pace; ma infine fu costretto
a cedere, dopo avere renduto buon conto
a quel comune di tutto il suo operato, e
de' vantaggi a lui procurati. In Romagna <span class="fnote">[Chron. Forolivien., tom. 22 Rer. Ital.]</span>
non si sa che avvenisse in questo
anno novità alcuna degna d'osservazione;
se non che Maghinardo da Susinana,
che era come signor di Faenza, con Bernardino
conte di Cunio, prese il castello
e la fortezza di Monte Maggiore, dove
erano in guardia le genti del conte Alessandro
da Romena, non so se fratello o
nipote del vescovo <i>Ildebrandino</i> conte
della Romagna, ma poco stimato, il conte
Bandino da Modigliana, dichiarato capitan
generale della lega de' Romagnuoli,
pose la sua stanza in Forlì. Durava tuttavia
la tregua fra i Veneziani e
<span class="pagenum" id="Page_226">[226]</span>
Genovesi <span class="fnote">[Caffari, Annal. Genuens., lib. 10, tom. 6
Rer. Ital.]</span>. Accadde che nel mese di luglio
sette galee di mercatanti genovesi, navigando
ne' mari di Cipri, si scontrarono
in quattro veneziane, e siccome i Genovesi
non si faceano scrupolo ne' barbarici
tempi, se veniva loro il destro, di
esercitare il mestier de' corsari, le presero
colla morte di più di trecento Veneziani.
Ravvedutisi dipoi del fallo commesso,
le lasciarono andare al loro viaggio,
e restituirono, per quanto pretesero,
tutta la roba. Saputosi in Genova, all'arrivo
d'esse galee, il fatto, n'ebbero i savii
gran dispiacere, e spedirono tosto dei
frati predicatori a Venezia a scusare il
fallo, e a farsi conoscere pronti alla soddisfazione:
al quale effetto richiesero che
si tenesse un congresso de' comuni ambasciatori
in Cremona. Fu questo tenuto,
e per tre mesi si andò disputando, ma
senza poter conchiudere accordo alcuno.
Il perchè si cominciò a pensare alla guerra;
e come essa fosse rabbiosa, l'andremo
vedendo negli anni seguenti. Per cagion
di essa, e per la pace fatta coi Guelfi
di Toscana, cominciò a respirare la città
di Pisa, governandosi a parte ghibellina,
e soccombendo ivi affatto la parte guelfa.
</p>

<hr />
</div>

<div class="chapter">
<h2 class="hidden" id="MCCXCIV">MCCXCIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="smcap lowercase">mccxciv</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Celestino V</span> papa 1.</td>
  </tr>
  <tr>
    <td><span class="smcap">Bonifazio VIII</span> papa 1.</td>
  </tr>
  <tr>
    <td><span class="smcap">Adolfo</span> re de' Romani 3.</td>
  </tr>
</table>

<p>
Pel verno ancora del presente anno
continuò la discordia fra i cardinali in
Perugia, non venendo essi mai ad una
concordia per eleggere un nuovo capo
della Chiesa cattolica. Da Tolomeo da
Lucca <span class="fnote">[Ptolom. Lucens., Annal. brev., tom. 11 Rer.
Italic.]</span> e dalla Cronica Sanese <span class="fnote">[Chron. Senense, tom. 15 Rer. Ital.]</span>
abbiamo che nell'anno 1293 <i>Carlo II re</i>
di Napoli co' suoi figliuoli, e col giovinetto
marchese del Monferrato <i>Giovanni</i>,
sul fine del verno arrivò a Lucca, venendo
<span class="pagenum" id="Page_227">[227]</span>
dalla Provenza. Ma secondo i conti fatti
di sopra, in quest'anno dovette succedere
il suo passaggio. La differenza delle città
italiane nel contare il principio dell'anno
non è un picciolo imbroglio a chi
brama di fissare i tempi nella storia. Ora,
secondo i Fiorentini ed altri popoli, il
1293 durava sino al dì 25 di marzo
dell'anno presente. Per attestato d'esso
Tolomeo, il suddetto re Carlo in Lucca
trattato fu con tanta solennità d'incontro,
di bagordi, danze e conviti, che non
v'era memoria in Toscana di somigliante
festa. Aggiugne poscia <i>Jacopo cardinale</i>
di San Giorgio <span class="fnote">[Jacopus Cardinalis, in Vita Coelestini V,
Par. I, tom. 3 Rer. Ital.]</span>, che gli era andato
incontro <i>Carlo Martello</i>, suo primogenito,
re allora d'Ungheria solamente di
nome o di titolo, venuto da Capoa per
vedere il padre. Giunto che fu il re Carlo
vicino a Perugia, gli fecero anche i cardinali
tutto il possibile onore con un
magnifico incontro. E perciocchè a lui
premeva forte di veder creato presto un
papa tutto suo, non risparmiò in tal congiuntura
le sue doglianze per la scandalosa
dilazione, e le sue esortazioni, perchè
la sbrigassero una volta. Tolomeo da
Lucca, che in questi tempi vivea, attesta <span class="fnote">[Ptolom. Lucens., Hist. Eccles., tom. 11 Rer.
Italic.]</span>
ch'egli <i>dura verba habuit cum
domino Benedicto Gaytani</i>, che fu poi
Bonifazio VIII, il quale, da superbo come
era, probabilmente gli rispose che non
toccava a lui il prefiggere ai cardinali il
quando s'avea da creare il papa. Forse
anche fu creduto ch'egli quel fosse che
imbrogliava questo grande affare. Andossene
il re Carlo; e, continuando la disunione
suddetta nel sacro collegio, cosa
avvenne che stordì tutto il mondo cristiano.
Era già il mese di giugno, e per la
morte di un giovane, fratello del <i>cardinal
Napoleone</i> degli Orsini, cominciò il cardinal
tuscolano <i>Giovanni Boccamazza</i> a
parlar delle burle che fa la morte ai giovani,
e più s'hanno da temer dai vecchi,
<span class="pagenum" id="Page_228">[228]</span>
predendo motivo da ciò di non differir
più lungamente il dare un capo alla
Chiesa. Aggiunse il cardinale <i>Latino Malabranca</i>
vescovo d'Ostia, essere stato
rivelato da Dio ad un santo uomo, che se
non si affrettavano ad eleggere un papa,
la collera di Dio era per iscoppiar sopra
di loro prima dell'Ognissanti. Sorridendo
allora il soprammentovato cardinale Benedetto
Gaetano, disse: <i>E' forse questa
una delle visioni di Pietro da Morrone?
Signor sì</i>, rispose il vescovo d'Ostia, e
disse d'avere sopra ciò lettera da lui.
Qui si venne a discorrere di questo
santo romito, e chi raccontò l'austerità
della sua vita, chi le molte sue virtù, chi
i suoi miracoli; e vi fu chi disse ch'esso
era degno d'essere papa. Non cadde in
terra la proposizione. Fu il primo a dargli
la sua voce il cardinale ostiense nel
dì quinto di luglio, e tanti altri vi concorsero,
che <i>Pietro da Morrone</i>, povero,
ma santo romito, nato in Molise in Terra
di Lavoro, soggiornante allora in una
colletta del territorio di Sulmona in
mezzo alle montagne di Morrone, fu eletto
e proclamato papa. Furono a lui spediti
tre vescovi col decreto dell'elezione; ed
egli, dopo aver fatta orazione, vi consentì,
e prese il nome di <i>Celestino V</i>.
Sparsa questa nuova, empiè di stupor
tutte quelle contrade; cominciarono vescovi,
ecclesiastici e popoli a concorrere
a folla per vedere questo inusitato spettacolo,
cioè un povero romitello alzato
alla più sublime dignità della repubblica
cristiana. Vi accorse ancora il <i>re Carlo II</i>
col <i>re Carlo Martello</i> suo figliuolo, e gli
fecero amendue una gran corte, con
addestrarlo dipoi, tenendo le redini d'un
asino, su cui egli volle entrar nella città
dell'Aquila, giacchè quivi fissò il pensiero
d'essere consecrato, senza far caso delle
premurose lettere de' cardinali che il
chiamavano a Perugia. Alla sua consecrazione
si trovarono più di ducento mila
persone, fra queste Tolomeo da Lucca,
autore di questo racconto. Diedesi poi
il novello papa a far delle elezioni non
<span class="pagenum" id="Page_229">[229]</span>
abbastanza caute di ministri, di vescovi
ed abbati, lasciandosi governare da' laici,
e poco consultando i cardinali. Ma più
degli altri attese a profittare della di lui
semplicità il re Carlo, tutto lieto d'avere
un papa nato suddito suo, e da poter
aggirare a suo talento. L'indusse a fare
nel dì 18 di settembre la promozione di
dodici cardinali, secondochè a lui piacque,
cioè sette franzesi, tre del regno di
Napoli, il suo cancelliere, ed appena un
romano, cioè un nipote del soprannominato
cardinal<i> Benedetto Gaetano</i>. Si
credeva ch'esso cardinal Gaetano non
sarebbe andato all'Aquila, dove era il
re Carlo, dianzi da lui offeso con poco
rispettose parole. Ma vi andò, e seppe
così ben condurre le sue faccende, che
divenne intrinseco del suddetto re Carlo,
e come padrone della corte pontificia,
mercè dell'innata sua astuzia, come osservò
Tolomeo da Lucca.
</p>

<p>
Intanto il buon pontefice, sì per la
sua decrepita età, come per la sua inesperienza,
era tutto dì ingannato da' suoi
uffiziali nel dispensar le grazie e conferir
le chiese; talmente che <i>Jacopo da Varagine</i>
arcivescovo di Genova, vivente in
questi tempi, ebbe a dire <span class="fnote">[Jacopus a Varagine, Chron. Genuens.,
tom. 9 Rer. Ital.]</span> che Celestino
fece molte cose <i>de plenitudine potestatis</i>,
ma molt'altre più <i>de plenitudine
simplicitatis</i>. Il peggio fu che, lasciatosi
adescare dal re Carlo, andò a mettere la
sua residenza in Napoli, cioè a farsi maggiormente
schiavo del medesimo: risoluzione
che, non potutasi impedire dai cardinali,
troppo trafisse il loro cuore. Oh
allora sì che più che mai s'avvidero quei
porporati padri del maiuscolo sproposito
e dei mali effetti della sregolata lor dissensione,
e cominciarono a desiderar di
disfare ciò che era già fatto. Puzza di
favola ciò che alcuni lasciarono scritto,
di avergli il suddetto cardinal Benedetto
Gaetano, che fu poi papa Bonifazio VIII,
di notte con una tromba, come se fosse
venuta dal cielo, insinuato di abbandonare
<span class="pagenum" id="Page_230">[230]</span>
il pontificato. La verità si è, che alcuni
de' cardinali cominciarono a parlargli
di rinunziare, stante la sua incapacità
di governar la nave di Pietro, e il grave
danno che ne veniva alla Chiesa, e il pericolo
dell'anima sua. <i>Celestino</i>, in cuore di
cui non era punto scemata per così grande
altezza l'antica sua umiltà, lo sprezzo
del mondo e la delicatezza della coscienza,
vi prestò molto bene l'orecchio <span class="fnote">[Ptolom. Lucens., Hist. Eccl., tom. 11 Rer.
Ital. Jacob. Cardinalis, in Vit. Coelestini, P. I, tom. 3
Rer. Ital. Jordanus, in Hist.]</span>.
Ma il re Carlo, penetrato il broglio, commosse
tutta Napoli, che processionalmente
si portò sotto le finestre del papa, pregandolo
di non consentire a rinuncia alcuna.
V'era presente Tolomeo da Lucca.
In termini ambigui fece dar loro risposta
Celestino, e poi nel dì 13 di dicembre
spiegò nel concistoro la fissata risoluzione
sua di dimettere il pontificato. Gli fu suggerito
di far prima una costituzione dichiarativa,
che in alcuni casi il romano
pontefice può lecitamente abdicare il pontificato:
il che fatto, ed accettata dal sacro
collegio la di lui rinunzia, si spogliò
Celestino degli abiti pontificali, e ripigliato
l'eremitico, si ritirò dalla corte
tutto lieto d'aver deposto un sì pesante
fardello, e sol bramoso di ritornare al
suo niente e alla cara sua solitudine, con
esempio d'umiltà da ammirarsi da tutti,
da imitarsi da pochi o da niuno. Da lì a
non molto, rinchiusi nel conclave i cardinali,
vennero all'elezione di un nuovo
papa; e giacchè il cardinal <i>Benedetto Gaetano</i>
da Agnani, personaggio di somma
sagacità e perizia nelle leggi canoniche e
civili, avea saputo guadagnarsi l'amicizia
e patrocinio del re Carlo II, giusta i cui
voleri si moveano allora le sfere, in lui
concorsero i voti de' cardinali. Fu egli
eletto nella vigilia del santo Natale, e,
preso il nome di <i>Bonifazio VIII</i>, si mise
poi in viaggio verso Roma nel dì 2 di
gennaio dell'anno seguente, siccome diremo,
per esser ivi consecrato. Studiavasi
sempre più <i>Matteo Visconte</i>, capitano di
<span class="pagenum" id="Page_231">[231]</span>
Milano, Como, Vercelli e Novara, di assodare
ed ampliare la potenza sua <span class="fnote">[Corio, Istor. di Milano.]</span>; e
sapendo che possente efficacia avesse il
danaro presso <i>Adolfo</i>, re povero de' Romani,
ottenne dal medesimo per questa
via di essere creato vicario generale della
Lombardia. Pertanto, venuti a Milano
quattro ambasciatori d'esso Adolfo, nella
domenica prima di maggio, in un solenne
parlamento tenuto in Milano, gli fu solennemente
data l'investitura del vicariato.
Allora i Milanesi giurarono fedeltà al re
Adolfo; e, passati dipoi essi ambasciatori
cogli uffiziali del visconte alle altre città
lombarde, da esse ricavarono un simil
giuramento di fedeltà <span class="fnote">[Gualv. Flamma, in Manip. Flor., cap. 333.]</span>. Ma i Cremonesi
e Lodigiani, non piacendo loro che
Matteo Visconte cominciasse a far da superiore
nelle loro città, si collegarono
contra di lui, e fecero venire i Torriani
in Lombardia. Cominciossi pertanto la
guerra da questi due comuni contra del
Visconte, ed unironsi con essi anche molti
nobili milanesi, mal soddisfatti del presente
governo dello stesso Matteo.
</p>

<p>
Tendendo in questi tempi i maneggi
del <i>marchese Aldrovandino</i> d'Este <span class="fnote">[Chron. Estense, tom. 15 Rer. Ital. Chron.
Parmense, tom. 9 Rer. Ital.]</span> alla
rovina del <i>marchese Azzo VIII</i> signor di
Ferrara, Modena e Reggio, suo fratello,
senza por mente s'egli rovinava anche
la propria casa, mosse il comune di Padova
alla guerra. Presero essi Padovani,
dominanti allora in Vicenza, le terre di
Este, Cerro e Calaone, e si accingevano
a far di peggio, quantunque il marchese
Azzo fosse uscito in campagna con un
buon esercito. Ma, interpostosi il patriarca
d'Aquileia <i>Raimondo dalla Torre</i> con alcuni
frati minori, si venne ad una pace,
in cui restò deluso il marchese Aldrovandino,
e fu convenuto che si spianassero
le fortezze e rocche delle tre suddette
terre, e che restassero in potere de' Padovani
la terra della Badia, la terza parte
di Lendenara, Lusia, il castello di Veneze,
<span class="pagenum" id="Page_232">[232]</span>
ed altri diritti, sconsigliatamente loro ceduti
dal marchese Aldrovandino. A ciò
s'indusse il marchese Azzo, perchè, unitisi
i Padovani in lega con <i>Alberto dalla
Scala</i>, era divenuto pericoloso il continuar
questa guerra. Tenne dipoi esso
marchese in Ferrara per la festa dell'Ognissanti
una suntuosissima corte bandita,
dove concorse una straordinaria
copia di nobili di tutta la Lombardia; e
ciò in occasione di prender egli l'ordine
della cavalleria cogli speroni d'oro da
<i>Gherardo da Camino</i> signor di Trivigi.
Fece il suddetto marchese dipoi cavalieri
il <i>marchese Francesco</i> suo fratello, e
cinquantadue altri nobili di varie città di
Lombardia; tutto alle spese sue: il che
diede molto da pensare e da dire ai politici
di que' tempi. Scorgendo il comune
di Genova più disposti alla guerra che
alla pace i Veneziani, cominciò a fare un
potente armamento dal canto suo. Non
fece di meno il comune di Venezia <span class="fnote">[Georgius Stella, Annal. Genuens., tom. 17
Rer. Ital. Continuator Danduli, tom. 12 Rer. Ital.]</span>.
Ora accadde che Marco Basilio con ventotto
galee venete ed altri legni andando
in traccia dei Genovesi che navigavano in
Romania, scontratosi con tre grosse navi
mercantili riccamente cariche d'essi Genovesi,
le prese. Informati di questa perdita
i Genovesi abitanti in Pera, spedirono
bensì Niccolò Spinola a chiederne la restituzione,
ma senza frutto alcuno di tale
spedizione. Allora si misero alla vela venti
galee e undici fuste genovesi sotto il comando
di esso Spinola, per ottener coll'armi
ciò che non poteano colle parole;
e trovata la flotta veneziana verso Laiaccio,
attaccarono una feroce battaglia. Si
dichiarò la fortuna in favore de' Genovesi,
in poter de' quali oltre alle proprie
navi ricuperate, restarono venticinque
galee venete col capitano, e i mercatanti
e loro mercatanzie. Appena tre galee ebbero
la sorte di salvarsi colla fuga.
Giunta questa infausta nuova a Venezia,
riempiè di cordoglio e di sdegno quel popolo,
massimamente perchè il fiore dei
<span class="pagenum" id="Page_233">[233]</span>
marinari era caduto in man de' nemici;
ma siccome gente magnanima, si diede
tosto a far maggiori preparamenti, e mise
in mare sessanta galee ben armate, delle
quali creò ammiraglio Niccolò Querino,
con ordine di cercar ne' mari di Grecia
la flotta nemica. Seppero i Genovesi schivarne
l'incontro; e, giunti alla Canea
nell'isola di Candia, per forza v'entrarono,
e dopo il sacco lasciarono quasi
tutta quella città in preda alle fiamme.
Allorchè <i>Carlo II re</i> di Napoli comandava
le feste sotto il nome di papa Celestino V,
ottenne che si levasse dalla Romagna <span class="fnote">[Chron. Forolivien., tom. 22 Rer. Ital.]</span>
<i>Ildebrandino vescovo</i> d'Arezzo;
e in suo luogo fosse creato conte di
essa un certo Roberto di Cornay, probabilmente
Provenzale. Costui venne nel
mese d'ottobre, ed entrò in Rimini, Cesena,
Forlì, Faenza ed Imola, ricevuto
con onore dappertutto; ma non fece le
radici in quelle contrade, perchè nell'anno
seguente ad altri fu dato il medesimo
governo. Formossi in quest'anno
una sollevazione in Forlì, per cui i Calboli
colla lor fazione furono scacciati, ed
alcuni vi restarono prigioni con <i>Guido da
Polenta</i> capitano di quella città, e <i>Ramberto</i>
suo figliuolo. Ma corso colà Maghinardo
Pagano da Susinana, fece rilasciare
i prigioni, e fu egli creato podestà di
quella città. Nell'autunno ancora del presente
anno nota la Cronica di Forlì, essersi
per le smisurate pioggie sì eccessivamente
gonfiato il Po, che allagò tutto
il paese contiguo alle rive, cioè del Piacentino,
Cremonese, Bresciano, Parmigiano,
Reggiano, Modenese e Padovano,
di maniera che fu chiamato un diluvio
particolare, per le tante ville sommerse.
</p>

<hr />
</div>

<div class="chapter">
<h2 class="hidden" id="MCCXCV">MCCXCV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccxcv</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Bonifazio VIII</span> papa 2.</td>
  </tr>
  <tr>
    <td><span class="smcap">Adolfo</span> re de' Romani 4.</td>
  </tr>
</table>

<p>
Una delle prime imprese di papa
<i>Bonifazio VIII</i>, non per anche
<span class="pagenum" id="Page_234">[234]</span>
consecrato <span class="fnote">[Jacobus Cardinalis, in Vita Coelestini V,
P. I, tom. 3 Rer. Ital. Ptolom. Lucens., Hist. Eccl.,
tom. 11 Rer. Ital.]</span>, fu quella di annullar tutte le
grazie fatte da papa <i>Niccolò IV</i> e da <i>Celestino V</i>.
Poscia nel primo, oppure nel secondo
giorno di gennaio del presente
anno, senza far caso dell'aspra stagione,
s'inviò alla volta di Roma. Aveva egli
mandato innanzi accompagnato da più
persone il già <i>papa Celestino</i>, tornato ad
essere Pietro da Morrone. Ma questi una
notte con un solo compagno se ne fuggì,
per ritirarsi all'antica sua cella, e chi
disse con pensiero di scappare in Grecia,
acciocchè niuno il tenesse più per papa.
Bonifazio, a questa nuova, s'inalberò non
poco, e spedì gente sì egli, come il re
Carlo, dappertutto a cercarlo. Ritrovato
che fu, il papa apprendendo che se quel
santo vecchio fosse lasciato in libertà,
avrebbe per sua semplicità potuto lasciarsi
indurre a riassumere il pontificato,
e far nascere scisma, giacchè non
mancavano persone che pretendevano
nulla la di lui rinunzia, e seguitavano a
venerarlo qual papa: il confinò nella
rocca inespugnabile di Fumone, dove ben
trattato, oppure, secondo altri, maltrattato
in una stretta prigione, attese a vivere
e a far delle orazioni, finchè nel dì
19 di maggio dell'anno 1296 diede fine
alla sua santa vita, e glorificato da Dio
con molti miracoli, fu poi solennemente
messo nel catalogo de' santi da papa <i>Clemente V</i>.
Si mostra il suo cranio, come
trafitto da un chiodo; ma non è probabile
che Bonifazio VIII, se l'avesse voluto
levar dal mondo, avesse usata sì barbara
maniera, e non piuttosto il veleno. Se si
ha da credere a Giovanni Villani <span class="fnote">[Giovanni Villani, lib. 8, cap. 6. Ferretus
Vicentinus, Hist., lib. 2, tom. 9 Rer. Ital.]</span>, per
giugnere al papato col mezzo del re Carlo,
avea Bonifazio detto ad esso re che il
suo papa Celestino l'avea ben voluto
servire per fargli ricuperare la perduta
Sicilia, ma che non avea saputo farlo; laddove,
s'egli fosse eletto papa, vorrebbe,
<span class="pagenum" id="Page_235">[235]</span>
saprebbe e potrebbe fargli ottenere l'intento.
E gli mantenne la parola <span class="fnote">[Nicolaus Specialis, lib. 2, cap. 20, tom. 10
Rer. Ital.]</span>. Confermò
la concordia fatta per cura di papa
<i>Niccolò IV</i> fra il <i>re Carlo</i> ed <i>Alfonso re</i> di
Aragona; e diede ordine a Bonifazio da
Calamandrano, gran maestro de' cavalieri
oggidì appellati di Malta, d'indurre
allo stesso accordo e con più strette condizioni
<i>Giacomo re</i> d'Aragona, succeduto
al fratello Alfonso. Per liberarsi
dalla nemicizia dei re di Francia e di
Napoli, Giacomo consentì, con cedere al
re Carlo i suoi diritti sopra la Sicilia,
prendere per moglie <i>Bianca</i> figliuola di
esso Carlo, benchè avesse già contratti
gli sponsali con una figliuola del re di
Castiglia; e con altri patti di pagamento di
danari, di promesse della Sardegna e Corsica,
e d'altri vantaggi spettanti a <i>Carlo di
Valois</i>, il quale rinunziò anch'egli le sue
pretensioni sopra il regno d'Aragona.
Niccolò Speciale e il Villani scrivono che
ora solamente furono posti in libertà i
principi figliuoli del re Carlo, e questo
ancora si deduce da un Breve di papa
Bonifazio <span class="fnote">[Jacobus Cardinalis, in Vita Coelestini V,
P. 1, tom. 3 Rer. Ital.]</span>; laonde non so come Tolomeo
da Lucca scrivesse che furono liberati
nell'anno precedente, e che passarono
per Lucca.
</p>

<p>
Seguì poscia in Roma la solenne coronazione
di papa Bonifazio nel dì 16 di
gennaio. Leggesi diffusamente descritta
in versi da <i>Jacopo Gaetano</i> cardinale di
San Giorgio <span class="fnote">[Nicolaus Specialis, lib. 2, cap. 22, tom. 10
Rer. Ital.]</span> quella magnifica funzione,
a cui forse una simile non s'era veduta
in addietro. Vi assisterono i due re Carli,
padre e figliuolo, con tener le redini del
cavallo pontificio nella cavalcata, e con
servirlo alla mensa. Scrive il Rinaldi, che
in quest'anno mancò di vita il suddetto
giovane re, cioè <i>Carlo Martello</i>, che portava
il titolo di re d'Ungheria. Di ciò
parleremo all'anno 1301. Attese in questi
tempi con tutto vigore papa Bonifazio
<span class="pagenum" id="Page_236">[236]</span>
a far eseguire il trattato della pace
fra il <i>re Carlo II</i> e <i>Giacomo re</i> d'Aragona
per la restituzion della Sicilia; ma
si cominciarono a trovare degl'intoppi
dalla parte dei Siciliani stessi. Appena
passò in quell'isola la voce di quell'accordo,
e che il re Giacomo s'era impegnato
di consegnarla al re Carlo, che, tenutosi
un parlamento dalla <i>regina Costanza</i>,
governatrice di quel regno, e da
<i>don Federigo</i> suo figliuolo, fu risoluto di
inviar ambasciatori al re Giacomo in Catalogna
per chiarirsi della verità del fatto.
Andarono questi, e, udito che così stava la
cosa, proruppero in lamenti, in preghiere
e in proteste; e trovando il re fisso nel suo
proposito, perchè più non potea tornare
indietro, dopo essersi fatto dare in iscritto
un atto autentico di tale rinunzia, se ne
tornarono vestiti da corruccio in Sicilia,
portando la dolorosa nuova, che fu una
spada nel cuore a que' popoli, giacchè
si vedeano sagrificati ai Franzesi, gente
da essi odiata a morte e temuta. In questo
tempo l'accorto papa Bonifazio desiderò
che don Federigo, fratello del re
Giacomo, venisse dalla Sicilia a trovarlo,
per guadagnarsi il lui animo, ed impedire
ch'egli non frastornasse la restituzion
di quel regno. Venne lo spiritoso
infante con una bella flotta, accompagnato
da' suoi due ministri, <i>Giovanni da
Procida</i> e <i>Ruggieri di Loria</i>, e sbarcato si
abboccò in Velletri col papa, che gli fece
un affettuoso accoglimento, e con auree
parole l'esortò a dar tutta la mano alla
pace, offerendogli in moglie <i>Caterina</i>,
unica figliuola di <i>Filippo</i> imperadore, ma
solamente di titolo, di Costantinopoli,
figlio del re Carlo II, con ricchissima dote,
e coi diritti sopra l'imperio greco, di
cui papa Bonifazio, come se l'avesse in
pugno, gli dipigneva non solo facile, ma
infallibile la conquista. Rispose saviamente
il giovanetto principe che farebbe
quanto fosse in suo potere; ma che conveniva
intendersela ancora coi popoli; e,
licenziatosi, se ne tornò colla sua flotta in
Sicilia. Fu sentimento d'alcuni che in
<span class="pagenum" id="Page_237">[237]</span>
questa occasione Bonifazio traesse alle
sue voglie il valoroso, ma ambizioso Ruggieri
di Loria, con farlo principe dell'isole
delle Gerbe e di Carchim in Africa, e con
altre lusinghe. Ma forse per altri più
tardi si staccò Ruggieri dal suo amore
verso la Sicilia; ed egli in questi tempi, e
molto più Giovanni da Procida inclinarono
a dichiarare re di Sicilia <i>don Federigo</i>,
e di voler piuttosto tentar la fortuna
della guerra, che tornare sotto l'abborrito
giogo dei Franzesi. Fu spedito in
Sicilia dal pontefice il suddetto Giovanni
di Calamandrano, per proferire a quei
popoli quante mai grazie ed esenzioni
sapessero immaginare. Ma gli fu detto
che i Siciliani colla spada, e non già con
delle carte pecore cercavano la pace; e
che, se non isloggiava presto dalla Sicilia,
vi avrebbe lasciata la vita. Di più non
occorse per farlo tornar di galoppo indietro.
</p>

<p>
Nella notte del dì 8 di agosto del
presente anno, venendo il dì 9, terminò i
suoi giorni <span class="fnote">[Annales Mediolan., tom. 16 Rer. Ital.]</span> <i>Ottone Visconte</i> arcivescovo
e signore di Milano, a cui dee la
sua esaltazione la nobil casa de' Visconti
Milanese. Lasciò egli <i>Matteo</i>, suo nipote in
alto stato. Secondo Galvano Fiamma <span class="fnote">[Gualv. Flamma, in Manip. Flor., cap. 334.]</span>,
alcuni nobili milanesi passarono a Lodi,
e si acconciarono coi Torriani, i quali
con quel popolo e coi Cremonesi andarono
all'assedio di Castiglione; ma portatosi
colà Matteo Visconte coi Piacentini
e Bresciani, li fece ben tosto decampare.
Nel mese di giugno, secondo il
Corio <span class="fnote">[Corio, Istor. di Milano.]</span>, l'armata milanese andò fin
sotto le porte di Lodi, danneggiando il
paese; ma nel settembre fu fatta e gridata
la pace, oppur la tregua fra Milano
e Lodi. Di questi fatti ci assicura anche
la Cronica di Parma <span class="fnote">[Chron. Parmense, tom. 9 Rer. Ital.]</span>. Contrassero in
quest'anno lega i Parmigiani coi Bolognesi,
e seguirono poi delle funeste novità
nella loro città. Era stato eletto arcivescovo
<span class="pagenum" id="Page_238">[238]</span>
di Ravenna <i>Obizzo da San
Vitale</i>, vescovo allora di Parma: del che
fu fatta grande allegrezza da quei della
sua fazione. Ma nel dì 23 d'agosto la
fazione contraria de' Correggeschi, facendo
correre voce che il medesimo prelato
macchinasse contro alla patria, ed
avesse fatta massa d'armi nel suo palagio,
mosse a rumore il popolo, e furiosamente
con esso andò a quella volta. Il
vescovo ebbe la sorte di salvarsi, e, fuggito
a Reggio, si trasferì poscia a Ravenna.
Furono mandati ai confini moltissimi
seguaci della parte ghibellina; e i Bolognesi
inviarono a Parma ducento uomini
d'armi da tre cavalli l'uno con cinquecento
pedoni. Più strepitosa ancora fu la
sollevazione che si fece nella stessa città
di Parma nella festa di santa Lucia, in
cui amendue le fazioni vennero alle mani,
e dopo lungo combattimento rimasero
rotti i Sanvitali e posti in fuga, e il
monistero di san Giovanni de' Benedettini
fu messo a sacco, con altri non pochi
disordini. Ritiraronsi gli usciti a Cuvriago,
e vi si fecero forti coll'aiuto del
marchese <i>Azzo VIII</i> d'Este, il quale fu
creduto che avesse mano in cotali turbolenze
con disegno d'acquistare la signoria
di Parma. Comunque sia, avendo
presa il marchese la protezione di quei
fuorusciti, guerra nacque fra lui e il popolo
di Parma. <i>Alberto Scotto</i>, signor di
Piacenza, spedì un suo nipote con soldatesche
in aiuto de' Parmigiani. Colà
parimente Milano inviò un buon rinforzo;
e i Bolognesi, dopo avervi trasmessa
di nuovo una compagnia di cento uomini
d'armi, determinarono di far guerra per
essi al marchese d'Este. Diede esso marchese <span class="fnote">[Chron. Estense, tom. 15 Rer. Ital.]</span>
il passo per Modena e Reggio
ai lor soldati ed ambasciatori, perchè
protestarono di passare a Parma per rimettere
la concordia fra que' cittadini e
la parte del vescovo; ma si trovò poi
burlato, ed anch'egli si diede a far gente
in sua casa, e broglio in Romagna contra
de' Bolognesi. Nel mese d'ottobre
<span class="pagenum" id="Page_239">[239]</span>
esso marchese Azzo nella sua terra di
Rovigo fece cavaliere <i>Ricciardo</i>, figliuolo
di <i>Gherardo</i> da <i>Camino</i> signore di Trivigi,
<i>sic magnifice</i>, per attestato della
Cronaca di Parma, <i>quod numquam auditum
fuerat de aliquo, quod sic fieret</i>.
</p>

<p>
Nell'anno presente ancora si fecero
delle novità in Brescia <span class="fnote">[Malvec., Chron. Brix., tom. 14 Rer. Ital.]</span>; imperciocchè
per maneggio di <i>Matteo Visconte</i> tutti i
partigiani della casa della Torre, cioè i
Guelfi, furono scacciati dalla città e banditi
col guasto di tutti i loro beni: perlochè
si rifugiarono al marchese d'Este
capo della parte guelfa. Per lo contrario,
<i>Bardelone</i> de' Bonacossi signore di Mantova <span class="fnote">[Chron. Parmense, tom. 9 Rer. Ital. Chron.
Estense, tom. 15 Rer. Ital.]</span>
cavò dalle carceri <i>Taino</i> suo
fratello con un suo nipote, e li mandò
a' confini; ed, oltre a ciò, rimise in Mantova
due mila persone già bandite, cassando
ogni statuto fatto contra di loro:
del che dovette riportare gran lode. Ma
non si può abbastanza spiegare, come lo
spirito della bestial discordia si diffondesse
in questi tempi per l'Italia. In Firenze
il popolo superiorizzava, ed avea
fatto degli statuti molto gravosi contra
de' nobili e grandi <span class="fnote">[Giovanni Villani, lib. 8, cap. 12.]</span>, mosso specialmente
da Giano della Bella, arditissimo popolano.
Non potendo più sofferire i nobili
questo aggravio, nel dì 6 di luglio, dopo
aver fatta congiura, e ragunata di gran
gente, fecero istanza che fossero cassate
quelle ingiuste leggi. Per questo fu in
armi tutta la città. Si schierarono i grandi
colle lor masnade nella piazza di San
Giovanni, e voleano correre la terra. Ma
il popolo asserragliò e sbarrò le strade,
acciocchè la cavalleria non potesse correre,
e stette così ben unito e forte
al palazzo del podestà, che i grandi non
osarono di più. Prese da ciò maggior
piede la gara e il mal animo dell'una
contra dell'altra parte; e di qui cominciò
la città di Firenze a declinare in malo
stato con gravi sciagure, che andremo a
<span class="pagenum" id="Page_240">[240]</span>
poco a poco accennando. Anche in Pistoja,
secondochè s'ha da Tolomeo da
Lucca <span class="fnote">[Ptolomaeus Lucens., Annal. brev., tom. 11
Rer. Ital.]</span>, in quest'anno ebbe principio
una fiera discordia fra i nobili della casa
de' Cancellieri, i quali si divisero in due
fazioni. Bianchi e Neri, cadauna delle
quali ebbe gran seguito. Ne succederono
ammazzamenti, e si sparse dipoi questo
veleno per le città di Firenze, di Lucca
e d'altri luoghi, ne' quali cadauna d'esse
fazioni trovò protettori e partigiani. Il
Villani e la Storia Pistoiese pare che
mettano il cominciamento di questa maledetta
divisione all'anno 1300.
</p>

<p>
Da moltissimi anni era anche divisa
la città di Genova in due fazioni, cioè
ne' Mascherati ghibellini, e ne' Rampini
guelfi. Più che mai ciò non ostante, si
accendeva la guerra fra quel popolo e i
Veneziani. Questo bisogno del pubblico
e la cura massimamente di <i>Jacopo da
Varagine</i> arcivescovo di Genova <span class="fnote">[Jacobus de Varagine, Chron. Genuens.,
tom. 9 Rer. Ital.]</span> portarono
nel mese di gennaio alla pace e
concordia gli animi loro divisi. E quivi
vedendosi che in Venezia si faceva un
terribile armamento di legni, col vantarsi
alcuni di voler venire fino a Genova,
stimolati dal punto d'onore e
dall'antica gara i Genovesi, si misero
anch'essi a farne uno più grande e strepitoso.
S'interpose <i>papa Bonifazio</i> nei
mese di marzo, e chiamati a Roma i deputati
di amendue le città, intimò una
tregua fra loro sino alla festa di san Giovanni
Batista, sperando intanto di ridurre
queste due feroci nazioni a concordia;
ma nulla si potè conchiudere.
Mirabile e quasi incredibil cosa è l'udire,
per attestato del suddetto Jacopo da
Varagine, che i Genovesi giunsero ad
armare ducento galee, che furono poi
ridotte a sole cento cinquantacinque, cadauna
delle quali aveva almeno ducento
venti armati, altre ducento cinquanta, ed
altre sino a trecento. Mandarono poscia
<span class="pagenum" id="Page_241">[241]</span>
a Venezia dicendo, che se i Veneziani
aveano il prurito di venire a Genova per
combattere, non s'incomodassero a far
sì lungo viaggio; perchè i Genovesi con
Uberto Doria loro ammiraglio andavano
in Sicilia ad aspettarli, e che quivi li sodavano
a battaglia <span class="fnote">[Continuator Danduli, tom. 12 Rer. Ital.]</span>. Udita questa sinfonia,
i saggi veneziani stimarono meglio
di disarmare, e di lasciar che gli altri
passassero, siccome fecero soli, a fare
una bella comparsa ne' mari di Sicilia.
Ma che? tornati che furono a casa i Genovesi
pieni di boria, come se avessero
annientata la potenza veneta, si risvegliò
fra loro il non estinto fuoco delle fazioni
per gare di preminenza e risse cominciate
nell'armata suddetta <span class="fnote">[Giovanni Villani, lib. 8, cap. 14. Jacobus
de Varagine, Chron. Genuens., tom. 9 Rer. Ital.
Georg. Stella, Annal. Genuens., tom. 17 Rer. Ital.]</span>. Però sul
finire dell'anno la parte guelfa, capi di
cui erano i Grimaldi, venne alle mani
colla ghibellina, onde erano capi i Doria
e gli Spinoli, e cominciarono un'aspra
guerra cittadinesca che impegnò tutto il
popolo della città: del che parleremo
all'anno seguente. In Romagna <span class="fnote">[Chron. Foroliviens., tom. 22 Rer. Ital.]</span> nell'aprile
di quest'anno fu inviato per conte
e governatore <i>Pietro arcivescovo</i> di Monreale,
il qual fece alcune paci in quella
provincia, tolse a <i>Maghinardo da Susinana</i>
l'ufficio di capitano di Faenza, e
in Ravenna fece abbattere i palagi di
<i>Guido da Polenta</i> e di <i>Lamberto</i> suo figliuolo.
Dopo aver ridotto in Faenza i
fuorusciti, si stette poco a sentire una
sollevazione in quella città fra i conti di
Cunio e i Manfredi dall'una parte, e
Maghinardo, i Rauli ed Acarisi dall'altra.
Si venne a battaglia, e andarono sconfitti
i primi, obbligati perciò ad uscire di
quella città, e restarono burlati i Bolognesi,
i quali passavano d'intelligenza
con essi per isperanza di tornar padroni
di Faenza. Poco durò il governo del suddetto
arcivescovo di Monreale, perchè
nell'ottobre arrivò a Rimini <i>Guglielmo
<span class="pagenum" id="Page_242">[242]</span>
Durante</i> vescovo mimatense, ossia di
Mande in Linguadoca, eletto da papa
<i>Bonifazio VIII</i> marchese della marca di
Ancona e conte della Romagna, celebre
giurisconsulto, autore dello <i>Speculum</i>
<i>juris</i>, onde fu appellato <i>Speculator</i>, e di
altre opere, il quale per molto tempo
era stato pubblico lettore di leggi e canoni
nella città di Modena. Fu ricevuto
con onore da tutte le città della Romagna.
Ma nel dì 19 di dicembre venne all'armi
<i>Malatesta da Verucchio</i> nella città di Rimini
colla sua fazione guelfa contro la
ghibellina di Parcità, e la spinse fuori
colla morte di molti. <i>Guido conte</i> di Montefeltro,
rimesso in grazia del papa, venne
in quest'anno a Forlì, e gli furono
restituiti tutti i suoi beni. D'uomo tale
par che facesse capitale papa Bonifazio
per le sue occorrenze. Ma egli di lì a
poco, cioè nell'anno seguente, o perchè
si mutò il vento, oppure per vero desiderio
di darsi alla penitenza de' suoi peccati,
si fece frate dell'ordine francescano,
e in quello terminò poi i suoi
giorni, ma non sì presto.
</p>

<hr />
</div>

<div class="chapter">
<h2 class="hidden" id="MCCXCVI">MCCXCVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccxcvi</span>. Indiz. <span class="smcap lowercase">IX</span>.</td>
  </tr>
  <tr>
    <td><span class="smcap">Bonifazio VIII</span> papa 3.</td>
  </tr>
  <tr>
    <td><span class="smcap">Adolfo</span> re de' Romani 5.</td>
  </tr>
</table>

<p>
Quando si credeva papa <i>Bonifazio VIII</i>
d'essere come in porto nell'affare della
restituzion della Sicilia, egli se ne trovò
più che mai lontano. Irritati al maggior
segno i Siciliani, perchè il re <i>Giacomo</i>
senza alcuna contezza, nonchè assenso
d'essi, avesse ceduto, e, per dir così, venduto
quel regno ai troppo odiati Franzesi,
nel dì 25 di marzo, in cui cadde la
Pasqua dell'anno presente, proclamarono
re di Sicilia l'infante <i>don Federigo</i> fratello
dello stesso re Giacomo. Fu egli con
gran solennità coronato nella cattedrale
di Palermo, e in quello stesso giorno fece
molti cavalieri, alzò altri al grado di
conti, e dispensò molte altre grazie <span class="fnote">[Nicol. Specialis, lib. 3, cap. 1, tom. 10 Rer.
Ital.]</span>.
<span class="pagenum" id="Page_243">[243]</span>
Dappertutto si videro giuochi e bagordi;
e, mossosi il re novello da Palermo, passò
a Messina, dove trovò tutto quel popolo
in festa e pronto a servirlo. Andossene
dipoi a Reggio in Calabria, e, dato ordine
a <i>Ruggieri di Loria</i> che uscisse in mare
colla sua flotta, egli stesso coll'esercito
di terra andò a mettere l'assedio alla
città di Squillaci, e con levare ai cittadini
i canali dell'acqua, gli obbligò a rendersi.
Di là portossi sotto Catanzaro, dove
si trovava Pietro Ruffo, conte di quella
forte città, ed uno de' primi baroni della
Calabria, a cui non mancava gente in
bravura e copia, molto atta ad una gagliarda
difesa. Era Ruggieri di Loria parente
del conte, e come tale dissuase la
impresa. Stette saldo il re Federigo a
volerla; ed allorchè coi furiosi assalti si
vide essa città vicina a cadere, ottenne il
medesimo Ruggieri che si venisse a patti,
e che, se in termine di quaranta giorni
non veniva soccorso, la città si rendesse.
Passato il tempo, fu osservata la capitolazione,
e Catanzaro venne alle sue mani.
Fu anche dato soccorso a Rocca Imperiale,
ed acquistato Policoro. Sotto Cotrone,
preso anch'esso e saccheggiato,
cominciò a sconciarsi la buona armonia
fra il re e Ruggieri di Loria, ma per
allora non ne fu altro. Impadronissi dipoi
il re Federigo di Santa Severina e di Rossano.
Intanto, portata a papa Bonifazio
la nuova che don Federigo avea presa la
corona di Sicilia, non solamente contra
di lui, ma contra ancora del re Giacomo
suo fratello si accese di collera, figurandosi
che fra amendue passasse intelligenza
segreta, per burlare in questa guisa non
meno il re Carlo che il papa stesso. Annullò
dunque tosto, per quanto a lui apparteneva,
tutti gli atti di don Federigo e
de' Siciliani, e spiegò contra d'essi tutto
l'apparato delle pene spirituali e temporali;
per le quali nondimeno nulla si
cambiò il cuor di quei popoli. Risentitamente
ne scrisse ancora al re Giacomo;
ma questi ampiamente rispose e giurò di
non aver parte nella risoluzion presa dal
<span class="pagenum" id="Page_244">[244]</span>
fratello (e dicea il vero), esibendosi
pronto ad eseguir dal suo canto quanto
era da lui stato promesso. Anzi egli, non
so se chiamato dal papa, oppure di sua
spontanea volontà, si preparò per venire
a Roma, affine di meglio sincerare esso
pontefice e il re Carlo del suo retto procedere.
</p>

<p>
La guerra insorta fra <i>Azzo VIII</i> marchese
d'Este, signor di Ferrara, e i Parmigiani
e Bolognesi collegati, andava ogni
dì più prendendo vigore <span class="fnote">[Chron. Parmense, tom. 9 Rer. Ital. Chron.
Estense, tom. 15 Rer. Ital.]</span>. Dal canto
loro maggiormente si afforzarono i Parmigiani,
con accrescere la loro lega, nella
quale entrarono il comune di Brescia e i
fuorusciti di Reggio e di Modena, tutti
contro il marchese Azzo. Seguirono poi
varie ostilità in quest'anno fra essi Parmigiani
e le milizie dell'Estense sul Reggiano,
che non meritano d'essere registrate.
Studiossi anche il marchese dal
canto suo d'avere de' partigiani dalla
parte della Romagna. Tirò in Argenta a
parlamento <i>Maghinardo da Susinana</i> coi
Faentini, <i>Scarpetta degli Ordelaffi</i> coi deputati
di Forlì e di Cesena, <i>Uguccione</i>
dalla <i>Faggiuola</i>, che comincia in questi
tempi a far udire il suo nome, coi Lambertazzi
usciti di Bologna, ed altri Ghibellini
di Ravenna, Rimini e Bertinoro.
Fu risoluto di togliere Imola ai Bolognesi.
Di questo trattato <i>Guglielmo Durante</i>
conte della Romagna spedì l'avviso a
Bologna, acciocchè prendessero le necessarie
misure e precauzioni. E infatti i
Bolognesi inviarono quattro mila pedoni
e molta cavalleria in rinforzo d'Imola.
Ma nel dì primo d'aprile, venuto l'esercito
del marchese Azzo con Maghinardo
e cogli altri collegati, arrivò al fiume Santerno,
alla cui opposta riva trovò schierati
i Bolognesi, Imolesi ed usciti di Faenza,
per impedire il passo del fiume che era
allora assai grosso <span class="fnote">[Matth. de Griffonibus, Annal. Bononiens.,
tom. 18 Rer. Ital.]</span>. Ma, valicato il
Santerno dai Ferraresi e Romagnuoli, si
<span class="pagenum" id="Page_245">[245]</span>
venne ad un caldo combattimento. Non
ressero lungo tempo i Bolognesi; molti
ne furono morti, molti presi; e fuggendo il
resto verso Imola, i vincitori in inseguirli
entrarono anch'essi nella città, e ne divennero
padroni. L'autore della Cronica
Forlivese <span class="fnote">[Chron. Forolivien., tom. 22 Rer. Ital.]</span> scrive che furono fatti prigioni
più di duemila persone.
</p>

<p>
Nello stesso dì primo d'aprile il marchese
Azzo con altro esercito dalla parte
di Modena andò a fortificare le castella
di Vignola, Spilamberto e Savignano; e
soprattutto attese <span class="fnote">[Chron. Parmense.]</span> a rimettere in piedi
le fortificazioni di Bazzano, dove lasciò
un buon presidio. Concertarono poscia
insieme i Bolognesi e Parmigiani di unitamente
far oste ad uno stesso tempo
nell'autunno, gli uni contro Modena, e
gli altri contra di Reggio. Ma i soli Bolognesi
effettuarono il concordato; imperciocchè,
unito un possente esercito di
lor gente co' signori da Polenta, coi Malatesti
ed altri Romagnuoli, e con un
rinforzo di Fiorentini, ripigliarono per
forza il castello di Savignano. Coll'aiuto
de' Rangoni e d'altri fuorusciti di Modena
presero Montese ed altre castella
del Frignano; e si misero poi con grave
vigore all'assedio di Bazzano. Si sostenne
quella guarnigione, composta di quattrocento
cavalieri e di mille fanti, per lo
spazio d'un mese; ma vinta in fine dalla
fame, e veggendo che non veniva soccorso
(giacchè il marchese accompagnato
da Maghinardo uscì bene in campagna
con molte forze, ma non giudicò utile
l'azzardare una battaglia), a patti di
buona guerra nel dì 25 di novembre
cadde in poter de' Bolognesi. Altre ostilità
succederono in quest'anno <span class="fnote">[Chron. Forolivien.]</span>, perchè
il marchese Azzo co' Modenesi e
Reggiani cavalcò sul Bolognese nel dì 6
di giugno sino a Crespellano e al borgo
di Panigale; e nello stesso tempo il <i>marchese
Francesco</i> suo fratello co' Ferraresi
venne dalla sua parte sino alla terra di
<span class="pagenum" id="Page_246">[246]</span>
Peole e al Tedo, saccheggiando, bruciando
e, facendo prigioni. E intanto il
<i>conte Galasso</i> da Montefeltro, e Maghinardo
Pagano da Susinana, capitano
della lega colle milizie di Faenza, Forlì,
Imola e Cesena, assalì il distretto di Bologna,
venendo a Castel San Pietro e
alle terre di Legnano, Vedriano, Frassineto,
Galigata e Medecina, con orridi
saccheggi e bruciamento di più di due
mila case. La Cronica di Forlì, più delle
altre esatta e copiosa in questi tempi,
descrive minutamente questi fatti della
Romagna con assaissimi altri, che troppo
lungo sarebbe il voler qui rammentare.
Ma non si dee tacere che nel dì 15 di luglio
i Calboli coi Riminesi, Ravennati ed
altre loro amistà, presero la città di Forlì
colla morte di molti: il che udito da Scarpetta
degli Ordelaffi e da Maghinardo
che erano all'assedio di Castelnuovo <span class="fnote">[Chron. Caesen., tom. 15 Rer. Ital.]</span>,
a spron battuto volarono colà, e ricuperarono
la città, uccidendo e prendendo
non pochi degli entrati. E poscia renderono
la pariglia ai Ravegnani con iscorrere
ed incendiare il lor paese sino alle
mura della città. Nel dì 26 d'aprile Guglielmo
Durante conte della Romagna,
stando in Rimini, privò di tutti i lor privilegii,
onori e dignità le città di Cesena,
Forlì, Faenza ed Imola: rimedii da nulla
per guarire i mali umori di tempi sì
sconcertati.
</p>

<p>
Nel dì 30 del precedente dicembre <span class="fnote">[Georgius Stella, Annal. Genuens., lib. 1,
cap. 8, tom. 17 Rer. Ital.]</span>
si diede principio entro la città di Genova
alla guerra e alle battaglie fra i
Grimaldi e Fieschi, e loro aderenti guelfi
dall'una parte, e i Doria e Spinoli coi
loro parziali ghibellini dall'altra. Nelle
lor torri e case si difendeano, e da esse
offendevano, cercando or l'una or l'altra
di occupare il palazzo del pubblico e
gli altri siti forti. Vi restarono preda del
fuoco moltissime case, e fu bruciato fino
il tetto della cattedrale di San Lorenzo <span class="fnote">[Giovanni Villani, lib. 8, cap. 14.]</span>,
<span class="pagenum" id="Page_247">[247]</span>
perchè i Grimaldi s'erano afforzati nella
torre maggiore d'essa chiesa. Dalla
Lombardia e da altri luoghi concorse
gran gente in aiuto di cadauna delle parti;
ma più furono i combattenti di quella
dei Doria e Spinoli: laonde dopo più
di un mese della tragica scena di quei
combattimenti, soccombendo i Grimaldi
e Fieschi, si videro nel dì 7 di febbraio
obbligati a cercar lo scampo colla fuga
fuori della città. Furono appresso eletti
capitani governatori di Genova <i>Corrado
Spinola</i> e <i>Corrado Doria</i>, e cessò tutto il
rumore. Ma per mare seguitò la guerra
fra essi Genovesi e i Veneziani <span class="fnote">[Contin. Danduli, tom. 12 Rer. Ital.]</span>. Azione
nondimeno che meriti osservazione non
accadde fra loro, se non che da Venezia
furono spedite venticinque galee ben armate
sotto il comando di Giovanni Soranzo,
le quali ite a Caffa, città posseduta
dai Genovesi nella Crimea, la presero
e saccheggiarono, con bruciare alquante
navi e galee d'essi nemici. Era
divisa anche la città di Bergamo nelle
fazioni de' Soardi e Coleoni <span class="fnote">[Corio, Istor. di Milano. Gualvaneus Flamma,
Manip. Flor.]</span>. Nel mese
di marzo vennero queste alle mani, e i
Coleoni ne furono scacciati. Rientrati poi
questi nella città nel dì 6 di giugno, e
rinforzati dai Rivoli e Bongi, costrinsero
alla fuga i Soardi, di modo che <i>Matteo
Visconte</i> rimase escluso affatto dal dominio
di quella città. Di torri e di case
ivi si fece allora un gran guasto. Nell'anno
presente <i>Giovanni marchese</i> di
Monferrato prese per moglie <i>Margherita</i>
figliuola di <i>Amedeo</i> conte di Savoia <span class="fnote">[Chron. Astense, tom. 11 Rer. Ital. Benvenuto
da S. Giorgio, Istoria del Monferrato, tom. 23
Rer. Ital.]</span>.
Poi, fatta lega con <i>Manfredi marchese</i> di
Saluzzo, ed unito un buon esercito, prese
e mise a sacco la città d'Asti, con iscacciarne
i Solari e gli altri del partito guelfo.
In Toscana non si udì novità alcuna
degna di conto, se non che, per attestato
<span class="pagenum" id="Page_248">[248]</span>
di Tolomeo da Lucca <span class="fnote">[Ptolomaeus Lucens., Annal. brev., tom. 11
Rer. Ital.]</span>, <i>Adolfo re</i> dei
Romani inviò colà per suo vicario Giovanni
da Caviglione. I Toscani, a' quali
rincrescevano forte le visite di questi
uffiziali cesarei, ricorsero a papa <i>Bonifazio
VIII</i>, perchè li liberasse da costui,
esibendo ottanta mila fiorini di oro, quattordici
mila de' quali toccarono per la
sua rata al comune di Lucca. Il papa rimandò
a casa sua questo vicario, contentandolo
con dare il vescovato di Liegi
ad un suo fratello, e mise nella borsa
sua il danaro pagato dai buoni Toscani.
Trovarono i Pisani in quest'anno un bel
ripiego per farsi rispettare dai vicini nemici <span class="fnote">[Raynald., in Annal. Ecclesiast.]</span>,
e fu quello di eleggere per podestà
e governatore della loro città lo
stesso Bonifazio papa, con assegnargli
quattro mila lire annualmente per suo
salario. Accettò benignamente il pontefice
questo impiego, e, sciolti i Pisani dall'interdetto
e dalle scomuniche, mandò
colà per suo vicario Elia conte di Colle
di Val d'Elsa. Richiamò esso papa dal
governo della Romagna <span class="fnote">[Chron. Forolivien., tom. 22 Rer. Ital.]</span> <i>Guglielmo
Durante</i> vescovo, e colà inviò con titolo
di conte Masino da Piperno, fratello di
<i>Pietro cardinale</i> di Piperno. Entrò egli in
quella provincia sul fine di settembre, e
fece ritirare l'esercito di Maghinardo
dall'assedio di Massa de' Lombardi.
</p>

<hr />
</div>

<div class="chapter">
<h2 class="hidden" id="MCCXCVII">MCCXCVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccxcvii</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Bonifazio VIII</span> papa 4.</td>
  </tr>
  <tr>
    <td><span class="smcap">Adolfo</span> re de' Romani 6.</td>
  </tr>
</table>

<p>
Venne in quest'anno a Roma <i>Giacomo
re</i> d'Aragona, non tanto per far
costare a papa <i>Bonifazio</i> l'onoratezza
sua, e d'essere ben lontano dall'approvare,
non che dal proteggere, le risoluzioni
prese da' Siciliani e da <i>don Federigo</i>
suo fratello, quanto per vantaggiare
i proprii interessi con ismugnere nuove
grazie dalla corte pontificia. E fattosi
<span class="pagenum" id="Page_249">[249]</span>
conoscere dispostissimo ad impiegar tutte
le sue forze dove gli ordinasse il papa <span class="fnote">[Raynald., in Annal. Eccles.]</span>,
e precisamente contra dello stesso suo
fratello: Bonifazio aprì gli scrigni della
confidenza e liberalità pontificia verso di
lui, con investirlo della Sardegna e Corsica,
dove egli non possedeva un palmo
di terreno, e con dichiararlo capitan generale
dell'armata che si dovea spedire
contro gl'infedeli, per ricuperar Terrasanta,
o altri Stati dalle mani de' Saraceni.
Questo era il colore che spesse volte
si dava in questi tempi alle imprese che
doveano farsi contra de' medesimi cristiani,
e serviva di pretesto per aggravar
di decime le chiese della Cristianità. La
intenzion vera, siccome i fatti lo dimostrarono,
era di assalir la Sicilia, e di levarla
a don Federigo per consegnarla al
<i>re Carlo II</i>. Ed appunto esso re Carlo
venne anch'egli a Roma, e per istrignere
maggiormente nel suo partito il suddetto
re Giacomo, conchiuse seco di dar per
moglie a <i>Roberto</i> suo terzogenito <i>Jolanta</i>,
ossia <i>Violanta</i>, sorella del medesimo re
Giacomo. Avea già esso Giacomo richiamati
dalla Sicilia tutti gli Aragonesi e
Catalani, parte de' quali ubbidì, e parte
no <span class="fnote">[Nicolaus Special., lib. 2, cap. 12, tom. 10
Rer. Ital.]</span>; e, stando in Roma, spedì un'ambasciata
al fratello don Federigo, pregandolo
di voler venire sino all'isola di
Ischia, per abboccarsi con lui, e trattar
seco de correnti affari. Don Federigo, ricevuta
questa ambasciata, dalla Calabria
se ne tornò a Messina, e colà ancora richiamò
<i>Ruggieri di Loria</i>, il quale, dopo
aver preso Otranto, era passato sotto
Brindisi, per consultare con lui e co' Siciliani
quello che convenisse di fare in sì
scabrose contingenze. Il parere di Ruggieri
fu, ch'egli andasse; diedero il lor
voto in contrario i sindachi della Sicilia.
Vennero poi lettere dal re Giacomo, che
chiamava a Roma Ruggieri di Loria, e
don Federigo con isdegno gli permise di
<span class="pagenum" id="Page_250">[250]</span>
andare, ma con promessa di ritornare.
Tuttavia perchè egli prima di mettersi in
viaggio avea provveduto d'armi e di vettovaglia
alcune castella in Calabria, e dai
maligni fu supposto a don Federigo ciò
fatto a tradimento da Ruggieri, come se
egli già meditasse di ribellarsi; andò tanto
innanzi lo sconcerto degli animi, che
Ruggieri fu vicino ad essere ritenuto prigione;
e poscia se ne fuggì, e, andato a
Roma, si acconciò col re Giacomo a' danni
del fratello. Fatal colpo di somma
imprudenza di don Federigo, o de' suoi
consiglieri, fu il perdere, in occasione di
tanto bisogno, un sì prode ed accreditato
ammiraglio, e non solo perderlo, ma farselo
nemico. Altra ambasceria venne dal
re Giacomo alla <i>regina Costanza</i> sua
madre, con ordine di passare a Roma
con <i>Violanta</i> sorella d'esso re, destinata
in moglie a <i>Roberto duca</i> di Calabria.
Venne la regina colla figliuola; fu assoluta
e ben veduta dal papa; seguirono
le nozze di Violanta; e Costanza si fermò
dipoi fino alla morte in Roma. Altri
dicono ch'ella passò in Catalogna, ma
afflitta ed inconsolabile, per vedere la
guerra imminente fra i due suoi figliuoli.
Tornossene il re Giacomo in Catalogna
a fare i preparamenti necessarii por soddisfare
all'impegno contratto col pontefice
e col re Carlo suo suocero. Don Federigo
informato della fuga di Ruggieri di
Loria, dopo averlo fatto proclamare nemico
pubblico, e posto l'assedio a quante
castella egli possedeva in Sicilia, di tutto
lo spogliò.
</p>

<p>
Ebbe principio in quest'anno la detestabil
briga de' Colonnesi contro papa
<i>Bonifazio VIII</i>. Non si sa bene il motivo
di tale rottura. Per attestato di Giovanni
Villani <span class="fnote">[Giovanni Villani, lib. 8, cap. 21.]</span>, perchè i due cardinali <i>Jacopo</i>
e <i>Pietro</i> erano stati contrarii alla sua
elezione, Bonifazio conservò sempre un
mal animo contra di loro, pensando continuamente
ad abbassarli ed annientarli.
Aggiugne il Villani, concorde in ciò con
<span class="pagenum" id="Page_251">[251]</span>
Tolomeo da Lucca <span class="fnote">[Ptolom, Lucens., Annal. brev., tom. 11
Rer. Ital.]</span>, che <i>Sciarra</i>, oppure
<i>Stefano</i> dalla Colonna, nipote d'essi
cardinali, avea prese le some degli arnesi
e del tesoro del papa che veniva da Anagni,
ovvero, secondo altri <span class="fnote">[Chron. Forolivien., tom. 22 Rer. Ital.]</span>, che andava
da Roma ad Anagni, ed erano ottanta
some tra oro, argento e rame. Ma niuna
menzione di questo facendo il papa nella
bolla fulminatrice contra de' Colonnesi,
si può dubitare della verità del fatto. Non
altra ragion forte in essa bolla <span class="fnote">[Raynald., in Annal. Eccles.]</span> adduce
Bonifazio, se non che questi due cardinali
tenevano corrispondenza con <i>don Federigo</i>
usurpator della Sicilia, e che, avvertiti,
non aveano lasciato questo commercio,
nè aveano permesso che Stefano
dalla Colonna, fratello del cardinal Pietro,
ammettesse presidio pontificio nelle
loro terre di Palestrina, Colonna e Zagaruolo:
per li quali enormi delitti con
bolla pubblicata nel dì 10 di maggio, non
solamente scomunicò i suddetti due cardinali,
ma li depose ancora, privandoli
del cardinalato e d'ogni altro benefizio,
con altre pene e censure contra de' lor
parenti e fautori. S'erano ritirati alle
lor terre questi cardinali, con <i>Agapito</i>,
<i>Stefano</i> e <i>Sciarra</i>, tutti dalla Colonna; e
ossia che essi avessero molto prima il
cuor guasto, e sparlassero del papa, incitati
sotto mano da qualche principe; oppure
che, irritati per questo fiero, creduto
da loro non meritato, gastigo, si
lasciarono trasportare a dar fuori uno
scandaloso manifesto, in cui dichiaravano
di non credere vero papa Benedetto
Gaetano, cioè il pontefice Bonifazio VIII,
benchè fin qui da essi riconosciuto e venerato
per tale, allegando nulla la rinunzia
di papa <i>Celestino V</i>, per sè stessa, ed
anche perchè procurata con frodi ed
inganni, e perciò appellando al futuro
concilio. V'ha chi pretende che tal manifesto,
tendente ad uno scisma, uscisse
fuori prima della bolla e deposizione
<span class="pagenum" id="Page_252">[252]</span>
suddetta; ma il contrario si raccoglie da
un'altra bolla d'esso papa Bonifazio,
fulminata nel dì dell'Ascensione del Signore
contra di essi cardinali deposti e
di tutti i Colonnesi, in cui per cagion
di questo libello aggrava le lor pene, li
priva di tutti i loro stati e beni, e vuol
che si proceda contra d'essi come scismatici
ed eretici. Fece egli dipoi diroccare
in Roma i palagi, e spedì le milizie
all'assedio delle lor terre. Circa questi
tempi ancora insorsero dissapori fra il
papa e <i>Filippo il Bello</i> re di Francia, a
cagione di avere il re pubblicata una legge
(e questa dura tuttavia) che non si potesse
estraere danaro fuori del regno,
pretendendo il papa ch'egli perciò fosse
incorso nella scomunica, mentre con ciò
s'impediva il venir le rugiade solite, e
quelle massimamente delle decime, alla
corte di Roma. Diede anche ordine il
pontefice ai due cardinali legati che
erano in Francia, di apertamente pubblicare
scomunicato il re e i suoi uffiziali,
se veniva impedito il trasporto d'esso
danaro dovuto alla santa Sede: cose
tutte che col tempo si tirarono dietro
delle pessime conseguenze, figlie dell'interesse,
che da tanti secoli va e sempre
forse pur troppo andrà sconcertando il
mondo.
</p>

<p>
Durando la guerra fra il <i>marchese
Azzo</i> d'Este e i Parmigiani, ognuna delle
parti facea quel maggior danno che poteva
all'altra <span class="fnote">[Chron. Estense, tom. 15 Rer. Ital. Chron.
Parmense, tom. 9 Rer. Ital.]</span>. Si frapposero amici, persuadendo
la pace; e sopra tutto ne fece
premura Guido da Correggio, potente
presso i Parmigiani, perchè tutto il suo
era sotto il guasto. Si conchiuse adunque
l'accordo fra essi nel mese di luglio, e
nel dì quinto di agosto furono rilasciati i
prigioni. Ma di questa pace particolare si
dolsero forte i Bolognesi, perchè lasciati
soli in ballo dai Parmigiani, e ne furono
anche malcontenti gli usciti di Parma,
perchè abbandonati dal marchese; e però
continuarono essi la guerra contra della
<span class="pagenum" id="Page_253">[253]</span>
loro città. Altrettanto fece il marchese
Azzo coi collegati romagnuoli <span class="fnote">[Chron. Forolivien., tom. 22 Rer. Ital.]</span> contra
de' Bolognesi, seguitando i guasti e gli
incendii dall'una parte e dall'altra. Fu
eletto in quest'anno per lor capitano di
guerra dalle città di Cesena, Forlì, Faenza
ed Imola, <i>Uguccione dalla Faggiuola</i>, il
quale nel dì 21 di febbraio in Forlì prese
il baston da comando, poscia nel mese di
maggio uscì con potente esercito a' danni
de' Bolognesi. Giunto nelle vicinanze di
Castello San Pietro, sfidò a battaglia l'armata
vicina dei medesimi Bolognesi, i quali
si guardarono di entrare in così pericoloso
cimento. Intanto papa Bonifazio non
rallentava il suo studio, premendogli forte
di far cessare questa guerra; ma per ora
non gli venne fatto, siccome neppure ai
Fiorentini, che spedirono anch'essi degli
ambasciatori a questo fine. Nell'anno presente <span class="fnote">[Stella, Annal. Genuens., tom. 17 Rer. Italic.
Chron. Astense, cap. 18, tom. 11 Rer. Ital.]</span>
i Grimaldi e Fieschi usciti di Genova
fecero più che mai guerra contro
la lor patria; ed accadde che Francesco
dei Grimaldi, per soprannome Malizia,
vestito da frate minore, s'introdusse
nella terra di Monaco, e s'impadronì di
esso e de' suoi due castelli, e quivi fortificatosi
inferì dei gravissimi danni a Genova,
corseggiando per mare. Signoreggia
tuttavia in quella terra con titolo
principesco la famiglia Grimalda.
</p>

<hr />
</div>

<div class="chapter">
<h2 class="hidden" id="MCCXCVIII">MCCXCVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccxcviii</span>. Indiz. <span class="smcap lowercase">XI</span>.</td>
  </tr>
  <tr>
  <td><span class="smcap">Bonifazio VIII</span> papa 5.</td>
  </tr>
  <tr>
    <td><span class="smcap">Alberto</span> Austriaco re de' Romani 1.</td>
  </tr>
</table>

<p>
Fecesi in quest'anno una brutta
tragedia in Germania <span class="fnote">[Histor. Austr.]</span>. Si guardavano
di mal occhio da gran tempo <i>Adolfo re</i>
de' Romani, e <i>Alberto duca</i> d'Austria e
Stiria, e conte d'Alsazia, figliuolo del fu
<i>re Ridolfo</i>. Dicono che Adolfo fosse dietro
a privare Alberto de' suoi Stati, e che
perciò Alberto si affrettasse di levare a
<span class="pagenum" id="Page_254">[254]</span>
lui il regno. Tirò questi nel suo partito
<i>Vincislao re</i> di Boemia, <i>Gherardo arcivescovo</i>
di Magonza, il duca di Sassonia
e il marchese di Brandeburgo <span class="fnote">[Chron. Colmar. Henric. Stero, et alii.]</span>, principi
che cominciarono a trattar di deporre
Adolfo, imputandolo d'inabilità al
governo del regno per la sua povertà, e
ch'egli fosse solamente di danno alla repubblica.
Spedirono anche per questo a
<i>papa Bonifazio</i>; ma non lasciò Adolfo di
inviarvi anch'egli i suoi ambasciatori.
Furono favorevoli le risposte del papa ad
Adolfo; ma i suoi avversarii fecero credere
d'averne anch'essi delle altre, che
approvavano i lor disegni. Che più?
nella vigilia della festa di san Giovanni
Battista di giugno gli elettori di Magonza,
Sassonia e Brandeburgo diedero
la sentenza della deposizione di Adolfo,
ed elessero re il duca d'Austria <i>Alberto</i>.
Per questo fu in armi la Germania tutta,
e fu decisa la lite nel dì 2 di luglio dell'anno
presente con una giornata campale
fra gli eserciti di questi due principi
presso Vormazia, nella quale restò morto
il <i>re Adolfo</i>. Poscia nell'universal dieta,
tenuta a Francoforte nella vigilia di san
Lorenzo, a pieni voti fu eletto re de' Romani
il suddetto <i>Alberto duca</i> d'Austria,
e coronato solennemente in Aquisgrana
nella festa di san Bartolommeo. Fu sommamente
disapprovato questo fatto da
papa Bonifazio; e però avendogli il re
Alberto nell'anno seguente fatta una
spedizione di ambasciatori <span class="fnote">[Ptolomaeus Lucens., Annal. brev., tom. 11
Rer. Ital.]</span>, per essere
confermato dalla santa Sede, sempre il
papa rispose ch'egli era indegno dell'imperio,
anzi reo di lesa maestà, per
aver ucciso il suo sovrano. Benvenuto
da Imola <span class="fnote">[Benvenut., Hist. August.]</span> tanto nella sua Cronichetta,
quanto ne' suoi Comenti sopra Dante, aggiugne
che Bonifazio assiso sul trono, e
tenendo la corona in capo con una spada
a lato, bruscamente dicesse a quegli ambasciatori:
<i>Io, io son Cesare, io l'imperadore</i>.
<span class="pagenum" id="Page_255">[255]</span>
Può questa essere una fandonia
del secolo susseguente; ma è ben fuor di
dubbio che nulla potè mai ottenere questo
re novello, finattantochè nato al papa
bisogno di lui, con subitanea metamorfosi
si trovò bella e nuova la di lui promozione,
e se gli fecero delle carezze.
Si provò nel presente anno il flagello del
tremuoto in Italia nella festa di santo
Andrea <span class="fnote">[Giovanni Villani, lib. 8, cap. 25. Bernard.
Guid., in Vita Bonifacii VIII, P. 1, tom. 3 Rer. Ital.
Ptolom. Lucens., Annal. brev., tom. 11 Rer. Ital.]</span>, che continuò dipoi a farsi
sentire per molti giorni e notti. Diroccò
specialmente in Rieti, Spoleti e Pistoia
molte chiese e palagi e case; e la gente
si ricoverava alla campagna. N'ebbe gran
paura anche papa Bonifazio, che soggiornava
allora in Rieti, perchè tremò forte
il suo palagio, e rifugiossi fuor di quella
città nel convento de' frati predicatori;
e fabbricata una capanna di legno in
mezzo ad un prato, quivi cominciò a
prendere riposo. Ma non per questo il
feroce animo suo cessava dal procurar
la distruzione de' Colonnesi. Fece predicar
contra d'essi la crociata, dispensando
le medesime indulgenze che si concedevano
a chi passava in Terra santa
contro i nemici della fede di Cristo.
</p>

<p>
Fu bensì continuata in quest'anno
ancora la guerra fra il <i>marchese Azzo</i> di
Este e il comune di Bologna; ma perchè
dall'una parte papa Bonifazio, e dall'altra
i Fiorentini amici de' Bolognesi andavano
trattando di pace, nulla di rilevante
seguì in armi fra essi, se non un
ridicolo caso che si racconta negli Annali
di Modena <span class="fnote">[Annales Veter. Mutinens., tom. 11 Rer. Ital.]</span>. E fu, che i Bolognesi
armati fecero una notte sopra i Modenesi
una scorreria, venendo fino al borgo
di Santa Agnese, che era vicino alla città,
senza che le sentinelle se n'accorgessero
e gridassero all'armi. E questo perchè i
cani de' borghi cominciarono tutti ad abbaiar
forte, e commossero alla stessa
sinfonia quelli della città, di modo che
le sentinelle per lo tanto strepito non
<span class="pagenum" id="Page_256">[256]</span>
poterono mai intendere ciò che si dicessero
i contadini e le genti di fuora. Per
questo accidente gli anziani di Modena
bandirono tutti i cani, ordinando che
fossero uccisi. Io non mi fo mallevadore
di questo avvenimento. Nè in Romagna
nè in Toscana accaddero novità degne
di memoria. Strepitosa bensì riuscì in
quest'anno la guerra fra i Genovesi e
Veneziani <span class="fnote">[Contin. Danduli, tom. 12 Rer. Ital. Georgius
Stella, Annal. Genuens., tom. 17 Rer. Ital.]</span>. Era uscito in corso Lamba
Doria ammiraglio de' Genovesi con settantotto
ovvero ottantacinque galee, per
danneggiare il paese nemico, venendo
sino all'Adriatico. A questa nuova i Veneziani
fecero il loro sforzo, e misero in
mare novantacinque oppure novantasette
galee ben armate sotto il comando
di Andrea Dandolo. Si scontrarono queste
armate navali a Curzola, e nel dì 8
di settembre, festa della natività della
Vergine, attaccarono la zuffa. Sì poderoso
fu sulle prime l'urto dei legni veneti,
che sterminò dieci galee genovesi;
ma procedendo poi innanzi con disordine,
i Genovesi, gente più ardita e valorosa
che allora solcasse il mare, stretti
e ben ordinati si spinsero contra di loro,
e, dopo molto sangue sparso dall'una e
dall'altra parte, misero in rotta l'armata
veneta, con riportare una sempre memoranda
vittoria. Imperciocchè presero ottantacinque
galee, se dicon vero le Storie
genovesi, delle quali poi ne bruciarono
sessantasette, e l'altre diciotto condussero
trionfanti a Genova. Nelle Croniche
venete è scritto che sessantacinque galee
(numero nondimeno sempre mirabile)
vennero in potere de' Genovesi. Per
quanto s'ha dalla Cronica Estense <span class="fnote">[Chron. Estense, tom. 15 Rer. Ital.]</span> e
da quella di Cesena <span class="fnote">[Chron. Caesen., tom. 14 Rer. Ital.]</span>, in quel fiero conflitto
perderono la vita circa nove mila
Veneziani, e ne rimasero prigioni sei mila
e cinquecento, oppure sette mila e quattrocento,
insieme coll'ammiraglio Dandolo,
il quale da lì a pochi giorni per la
<span class="pagenum" id="Page_257">[257]</span>
troppa doglia terminò i guai della vita presente.
Ferreto Vicentino <span class="fnote">[Ferretus Vicentinus, Hist., lib. 2, tom. 9
Rer. Ital.]</span> diffusamente
descrive questo memorabil combattimento.
Portata a Venezia la dolorosa nuova,
ordinò tosto quel senato che si fabbricassero
cento galee di nuovo; ma o questo
armamento non andò innanzi, o certo
a nulla servì. In Parma <span class="fnote">[Chron. Parmense, tom. eod.]</span> seguì nell'anno
presente pace e concordia fra
quei cittadini e i lor fuorusciti, per compromesso
fatto in <i>Matteo Visconte</i> signor
di Milano, dichiarato suo vicario anche
da <i>Alberto re</i> de' Romani, ed in <i>Alberto
Scotto</i> signor di Piacenza. Ma furono
moltissimi i confinati in vigore di quel
laudo, colla restituzion nondimeno dei
beni loro.
</p>

<hr />
</div>

<div class="chapter">
<h2 class="hidden" id="MCCXCIX">MCCXCIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccxcix</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Bonifazio VIII</span> papa 6.</td>
  </tr>
  <tr>
    <td><span class="smcap">Alberto</span> Austriaco re de' Romani 2.</td>
  </tr>
</table>

<p>
La crociata contra de' Colonnesi, pubblicata
da <i>papa Bonifazio</i>, e la guerra lor
fatta, avea prodotto finora che all'armi
pontificie s'erano arrendute le città di
Nepi, Zagaruola, Colonna ed altre terre,
dopo lungo assedio e con molto spargimento
di sangue, e donate agli Orsini e
ad altri nobili romani. Fu anche assediata
Palestrina, dove si trovava un gagliardo
presidio che rendeva inutili tutti
gli sforzi dell'armata papale. Si rodeva
di rabbia papa Bonifazio, veggendo di non
poter vincere questa pugna; e però, se
è vero ciò che racconta Dante poeta <span class="fnote">[Dante, nell'Infern. Benvenuto de Imola, in
Comment. in Dant. tom.... Antiq. Ital.]</span>,
il quale fiorì in questi tempi, fatto chiamare
a sè Guido, già conte di Montefeltro,
allora frate minore, a lui, come ad
uomo mastro di guerra, volle raccomandar
la direzione di quell'assedio. Se ne
scusò <i>Guido</i>, allegando l'incompetenza
del suo abito con quel secolaresco impiego.
<span class="pagenum" id="Page_258">[258]</span>
Continuò Bonifazio a fargli istanza,
perchè almeno gl'insegnasse la maniera
di forzar quella terra alla resa. Allora
Guido stette sopra sè un pezzo, e finalmente
rispose, che conoscendo inespugnabile
coll'armi la città di Palestrina, non
gli andava per mente se non un ripiego;
ma che non si attentava di proporlo per
timore d'incorrere in peccato. Oh, se è
per questo, replicò allora Bonifazio, io
te ne assolvo. Allora Guido gli disse che
bisognava promettere molto ed attener
poco. Non c'è obbligazione di credere
questo fatto a Dante, persona troppo ghibellina,
e che taglia dappertutto i panni
addosso a papa Bonifazio, tuttochè ancora
Giovani Villani <span class="fnote">[Giovanni Villani, lib. 8, cap. 6.]</span> ci descriva questo
pontefice per uomo di larga coscienza,
ove si trattava di guadagnare, e che dicea
essergli lecito tutto, purchè fosse
utile alla Chiesa. Forse i malevoli inventarono
questa novella, con ricavarla dal
seguente avvenimento. Imperocchè Bonifazio
fece destramente proporre il perdono
ai Colonnesi, e, liberalissimo di
promesse, rimase d'accordo ch'essi in
veste nera andassero a gittarsi ai piedi
suoi, confessando i falli ed implorando
misericordia. Così fecero. Avuta che ebbe
il papa in sua mano Palestrina, lungi dal
rimettere in pristino i Colonnesi, come
n'avea, per quanto dicono, data parola,
fece spianare dai fondamenti quella città,
privandola d'ogni onore, e fino del nome,
con fabbricarne un'altra in altro sito, e
darle il nome di Città Papale. Cacciò ancora
prigione Giovanni da Ceccano degli
Annibaldeschi lor parente, e confiscò
tutti i suoi beni. Atterriti da questo procedere
i Colonnesi, tutti fuggirono, chi in
Sicilia, chi in Francia ed in altri luoghi,
e tenendosi con somma cura celati, finchè
arrivò l'ultima scena dello stesso pontefice,
che intanto di nuovo li bandì e perseguitò
a tutto potere.
</p>

<p>
Benchè alcuni degli antichi scrittori
col non accennare gli anni e i tempi precisi
degli avvenimenti, sieno di non poco
<span class="pagenum" id="Page_259">[259]</span>
imbroglio ai posteri che prendono a
compilare una storia; e di questo difetto
non vada esente Niccolò Speciale, e dopo
di lui il Fazello, storici siciliani; pure
vo' io credendo che gli affari della Sicilia
si possano registrare nella forma seguente <span class="fnote">[Nicolaus Specialis, lib. 4 cap. 4, tom. 10
Rer. Ital.]</span>.
<i>Giacomo re</i> d'Aragona nell'anno
precedente tornato a Roma, e partitosene
carico di benedizioni e insieme di
oro pontificio, passò a Napoli per concertare
col <i>re Carlo II</i> suocero suo le
operazioni da farsi contra della Sicilia.
Fece segretamente esortare <i>don Federigo</i>
suo fratello, che almeno rinunziasse le
conquiste fatte in Calabria: che così si
sarebbe maneggiato qualche accordo;
ma non gli fu dato orecchio. Pertanto,
unite le forze sue con quelle d'esso re
Carlo, e composta una potente armata
di vele, coll'insigne ammiraglio <i>Ruggieri
di Loria</i>, sul fine d'agosto di esso anno
andò a sbarcare in Sicilia. Impadronitosi
a tutta prima di Patti, Milazzo e d'altre
terre, si pose dipoi all'assedio di Siracusa,
città che fu valorosamente difesa da
Giovanni di Chiaramonte. Avendo egli poi
spedito Giovanni di Loria, nipote dell'ammiraglio
Ruggieri con venti galee per
recar vettovaglie al castello di Patti, assediato
dai Siciliani, i Messinesi, usciti con
sedici galee contra di lui, gli diedero battaglia
e lo sconfissero. Quattro soli dei
suoi legni si sottrassero colla fuga, gli
altri col capitano furono condotti presi a
Messina. Questa disavventura e la perdita
di molta gente o per malattie o per assalti
inutilmente dati a Siracusa, fece
prendere al re Giacomo la risoluzione
di levare il campo di sotto a quella città,
e di ritirarsi a Napoli. Giunto alle coste
di Milazzo, fece istanza a don Federigo
suo fratello per riaver le galee prese con
Giovanni di Loria e con altri prigioni,
promettendo con ciò di non mai più mettere
il piede in Sicilia. Ma nel consiglio
di don Federigo prevalse il cattivo parere
di nulla volergli concedere. Anzi infelloniti
<span class="pagenum" id="Page_260">[260]</span>
più che mai i Siciliani contro Ruggieri
di Loria, per fargli dispetto e vendicarsi
di lui, fecero mozzare il capo allo
stesso Giovanni suo nipote e a Jacopo della
Rocca, come a ribelli del re Federigo.
</p>

<p>
Passò il re Giacomo il verno in Napoli,
nel qual tempo anche Federigo ricuperò
molte castella che o spontaneamente o
per forza aveano alzate le bandiere del
re suo fratello. Come è il costume, non
mancarono mormorazioni contra del re
Giacomo per la poca prospera campagna
dell'anno precedente, non potendosi
levar di testa alla gente ch'egli la volesse
più per li Franzesi suoi antichi nemici,
che pel fratello. Pertanto, affine di smentir
queste voci, e di far sempre più palese
la sua lealtà al papa e al re Carlo,
fatto un maggiore sforzo di gente e di
navi, s'imbarcò sul fine di giugno insieme
con <i>Roberto duca</i> di Calabria e con
<i>Filippo principe</i> di Taranto, e dirizzò le
vele verso la Sicilia. Don Federigo e gli
orgogliosi, anzi temerarii Siciliani che si
teneano sempre in pugno la vittoria, non
vollero aspettarlo, e con quaranta galee
(altri dicono di più) vennero alla volta
di Napoli. Il Villani <span class="fnote">[Giovanni Villani, lib. 8, cap. 29.]</span> fa loro ammiraglio
Federigo Doria; Niccolò Speciale
gli dà il nome di Corrado, ma nol dice
intervenuto a questa battaglia. Scontraronsi
le due armate a Capo Orlando, e
si venne nel dì 4 di luglio ad un duro e
sanguinoso combattimento, in cui, quantunque
i Siciliani combattessero da disperati,
pure dall'industria e valor di
Ruggieri di Loria, ammiraglio nemico,
rimasero interamente sconfitti <span class="fnote">[Ferretus Vicentinus, Hist., lib. 1, tom. 9
Rer. Ital.]</span>. Il
numero de' morti e presi della lor parte
si fa ascendere a più di sei mila persone,
e ventidue galee restarono in mano dei
vincitori. Si salvò, ma con gran fatica,
nella sua galea a forza di remi don Federigo,
e fu detto che il re Giacomo l'ebbe,
o potè averlo prigione, ma lasciollo
andare. Periron nel conflitto anche molti
<span class="pagenum" id="Page_261">[261]</span>
Catalani e Pugliesi. Passò dipoi il re
Giacomo in Calabria, e, prendendo seco
molte truppe preparate ivi per ordine
del re Carlo II, colla giunta di dieci galee,
sbarcò l'esercito in Sicilia. E allora fu
ch'egli fece sapere a <i>Roberto duca</i> di
Calabria e a <i>Filippo principe</i> di Taranto
suoi cognati, che i suoi affari il richiamavano
in Catalogna; essere la Sicilia
ridotta in istato che non potea più fare
resistenza; non reggergli il cuore a vedere,
e meno a procurare ulteriormente
la rovina del già rovinato fratello; e voler
egli lasciar loro tutta la gloria di terminar
quel conquisto. Di colà dunque si
portò a Napoli al re Carlo colle medesime
scuse, e poi si trasferì in Catalogna,
dopo aver ottenute le promesse da
lui fatte al papa ed al suocero. Vi ha chi
dice <span class="fnote">[Summonte, Ist. di Napoli.]</span> che fu ben visto dal buon Carlo
II, il quale si obbligò a rifargli le spese
occorse in quell'armamento, ascendenti
alla somma di più di ducento mila oncie
d'oro. Altri narrano che fu mal veduto,
e creduto d'accordo col fratello, in guisa
che discaro a' Franzesi, e maledetto dai
Siciliani, abbandonò in fine l'Italia. La
Cronica di Forlì <span class="fnote">[Chron. Forolivien., tom. 22 Rer. Ital.]</span> aggiugne ch'egli si
partì, perchè non gli era pagato il soldo
promessogli da papa Bonifazio VIII. La
partenza del re Giacomo e il buon cuore
de' Messinesi rinforzò in tante avversità
l'animo di don Federigo. Ma il duca di
Calabria Roberto occupò intanto varie
terre di Sicilia, e massimamente quella
di Chiaramonte. Presentatosi ancora
coll'esercito sotto Catania, guadagnò ivi
de' traditori, che gli diedero in mano senza
spendere sangue quella città. Ribellaronsi
pure altre non poche terre in
Valle di Noto, con apparenza che già inclinasse
la fortuna a troncare affatto le
ali a don Federigo, quando essa all'improvviso
si dichiarò in suo favore. Aveva
il duca di Calabria spedito Filippo principe
di Taranto suo fratello con un corpo
d'armata per terra, assistito da alquante
<span class="pagenum" id="Page_262">[262]</span>
galee per mare, nella valle di Mazara,
per far altre conquiste in quelle parti.
Don Federigo, che s'era postato nel forte
castello di San Giovanni per vegliare agli
andamenti dei nemici, con quelle forze
che potè raunare andò a trovare il principe
nel piano di Formicara, e gli diede
battaglia. Rimase sconfitto il principe,
ed egli stesso, ferito e scavalcato, fu in
pericolo d'essere ucciso dai Catalani in
vendetta di Corradino, se non accorreva
a tempo don Federigo, che gli salvò la
vita. Quasi tutto il resto de' vinti fu condotto
nelle prigioni. A questa disavventura
de' Franzesi tenne dietro un'altra.
Fu data speranza da un prigione ai baroni
del duca di Calabria di metterli in
possesso del forte castello di Gallerano.
Andarono moltissimi d'essi col conte di
Brenna loro comandante a prendere
questo boccone. Ma il trattato era doppio.
Sorpresi all'improvviso da Blasco
di Alagona capitano di don Federigo,
tutti furono fatti prigioni. Così procedevano
gli affari della Sicilia.
</p>

<p>
Nel febbraio dell'anno presente fu
posto fine alla guerra che bolliva tra
<i>Azzo VIII marchese</i> d'Este, signor di
Ferrara, e i Bolognesi. Il pontefice e i
Fiorentini ne furono i mediatori <span class="fnote">[Annales Estenses, tom. 15 Rer. Ital. Matthaeus
de Griffonibus, Chron. Bononiens., tom. 18
Rer. Ital.]</span>. Fatto
un compromesso nel medesimo papa
per le castella disputate fra i Bolognesi
e Modenesi, egli proferì un laudo, che fu
creduto iniquo dai Modenesi. Benchè
Galvano Fiamma <span class="fnote">[Gualv. Flamma, Manip. Flor.]</span> e gli Annali Milanesi <span class="fnote">[Annal. Mediol., tom. 16 Rer. Ital.]</span>
mettano sotto l'anno precedente
ciò che ora io son per dire degli avvenimenti
della Lombardia, pure sembra più
sicuro il seguitar qui il Corio <span class="fnote">[Corio, Istor. di Milano.]</span>, assistito
dalla Cronica d'Asti <span class="fnote">[Chron. Astense, tom. 11 Rer. Ital.]</span> e da Benvenuto
da San Giorgio nella Storia del
Monferrato <span class="fnote">[Benvenuto da San Giorgio, tom. 28 Rer.
Italic.]</span>. Era già arrivato <i>Giovanni
<span class="pagenum" id="Page_263">[263]</span>
marchese</i> d'esso Monferrato all'età capace
di consigli politici e militari; e dispiacendogli
la potenza di <i>Matteo Visconte</i>
che signoreggiava non solamente in Milano,
Vercelli e Novara, ma anche in Casale
di Sant'Evasio, e teneva una specie
di dominio nel Monferrato stesso: collegatosi
col marchese di Saluzzo, col conte
Filippo da Langusco e coi Pavesi, nel
mese di marzo fece rivoltare la città di
Novara, da cui appena si salvò <i>Galeazzo</i>,
primogenito d'esso Matteo, che v'era
per podestà. Altrettanto fece la città di
Vercelli, e poi Casale suddetto. Susseguentemente
tutti questi signori e popoli
si collegarono nel mese di maggio coi
Bergamaschi, Ferraresi e Cremonesi, e
con Azzo marchese d'Este signor di
Ferrara, contro al Visconte. Uscirono
poscia in campagna, cadauno dalla lor
parte, ed uscì anche Matteo Visconte
aiutato con gagliarde forze da <i>Alberto
Scotto</i> signor di Piacenza, dai Parmigiani
e da <i>Alberto dalla Scala</i> signor di Verona,
al cui figliuolo <i>Alboino</i> avea Matteo data
in moglie una sua sorella. Nulladimeno
con tanti movimenti d'armi ciascuno si
guardò dall'avventurarsi a battaglia. Ed
avvenne che Azzo marchese d'Este <span class="fnote">[Chron. Estense, tom. 15 Rer. Italic.]</span>
con settecento uomini d'armi e quattro
mila fanti, mossosi in soccorso de' Cremonesi,
arrivò sino a Crema. Ma perciocchè
corsero sospetti ch'egli macchinasse
l'acquisto di Cremona, o perchè i maligni
seminarono delle zizzanie; certo è
ch'egli giudicò meglio di ritornarsene a
casa. Matteo Visconte, che si vedea attorniato
da tante armi, siccome accorto e
saggio personaggio, addormentò tutti con
un trattato di pace, che fu conchiuso e
pubblicato sul principio d'agosto. In tal
credito era salita in questi tempi la potenza
de' Genovesi per le riportate vittorie <span class="fnote">[Continuator Danduli, tom. 12 Rer. Ital.
Giovanni Villani lib. 8, cap. 27. Stella, Annal. Genuens.,
lib. 2, tom. 17 Rer. Ital.]</span>,
che i Veneziani presero lo spediente
di venire alla pace con loro. Questa
<span class="pagenum" id="Page_264">[264]</span>
fu maneggiata di comune concordia
da Matteo Visconte, e n'ebbero molto
onore i Genovesi, perchè s'obbligarono i
Veneziani di non navigare nel mare Maggiore,
nè in Soria con galee armate per
tredici anni avvenire. Furono perciò rimessi
in libertà tutti i prigioni. Similmente
i Pisani comperarono la pace da
essi Genovesi con due condizioni, cioè
con cedere loro una parte della Sardegna
e Bonifazio in Corsica, e promettere
di non uscire in mare con galee armate
per lo spazio di quindici anni venturi.
Nel mese ancora d'aprile seguì in Faenza <span class="fnote">[Chron. Foroliviense, tom. 22 Rer. Ital.]</span>
un congresso degli ambasciatori
di Matteo Visconte, di Alberto dalla Scala,
di Azzo e Francesco marchesi d'Este,
e de' Bolognesi, per mettere concordia fra
essi Bolognesi e le città della Romagna
e i Lambertazzi fuorusciti di Bologna. Fu
questa pur anche dipoi conchiusa: laonde
riuscì degno di memoria quest'anno per
cagione di tante paci. Ma in Mantova
succederono delle novità <span class="fnote">[Chron. Estense, tom. 15 Rer. Ital. Ferretus
Vicentinus, Histor., lib. 2, tom. 9 Rer. Ital.]</span>. Era quivi
signore <i>Bardelone</i> de' Bonacossi. <i>Taino</i>
suo fratello, voglioso di quel dominio,
ricorse ad Azzo marchese d'Este per
aiuto; ma poi, senza voler la gente che
gli veniva esibita, se ne tornò a Mantova.
Rimasero poi burlati tanto egli, quanto
Bardelone, perchè <i>Botticella</i> de' Bonacossi
loro nipote, figliuolo di Giovannino,
ottenuto un buon corpo di soldatesche da
Alberto dalla Scala signor di Verona,
scacciò l'uno e l'altro, e prese egli la signoria
di quella città. Se ne fuggirono i
fratelli scacciati a Ferrara, dove furono
con onore accolti dal marchese. Bardelone
poscia passò a Padova, dove poco ben
veduto da que' nobili, perchè caduto in
povertà, nel terzo anno del suo esilio
miseramente terminò la vita. Allora si
trovò più sicuro nella sua signoria Boticella
co' suoi due fratelli <i>Rinaldo Passerino</i>
e <i>Butirone</i>: nomi o sopprannomi strani
di questi secoli.
</p>

<p>
<span class="pagenum" id="Page_265">[265]</span>
</p>

<hr />
</div>

<div class="chapter">
<h2 class="hidden" id="MCCC">MCCC</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccc</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Bonifazio VIII</span> papa 7.</td>
  </tr>
  <tr>
    <td><span class="smcap">Alberto</span> Austriaco re de' Romani 3.</td>
  </tr>
</table>

<p>
Celebre fu l'anno presente per quello
che noi chiamiamo ora giubileo universale,
inventato e celebrato per la prima
volta da papa <i>Bonifazio VIII</i>. S'era sparsa
una voce in Roma, dilatata poi per gli
altri paesi, che di grandi indulgenze si
guadagnavano visitando le chiese romane
nell'ultimo anno di ogni secolo <span class="fnote">[Raynald., in Annal. Ecclesiast.]</span>. Se
ne cercarono i fondamenti, ma senza trovarne
vestigio; nè si andò allora a pescarli
nel Testamento vecchio, nè saltò
fuori in que' tempi il nome di giubileo.
Nel gennaio e febbraio si vide un prodigioso
concorso di pellegrini in Roma; e
ciò diede allora motivo a papa Bonifazio
di formare una bolla, con cui concedeva
indulgenza plenaria a chiunque visitasse
in quell'anno le chiese di Roma ogni dì
una volta nello spazio di quindici giorni
per li forestieri, e di trenta per li Romani.
E questo per soddisfare alla divozion dei
popoli, divozione che tornava anche in
sommo profitto del papa a cagion delle
grandi limosine che spontaneamente si
faceano dai pellegrini alle chiese, e andavano
in borsa del papa <span class="fnote">[Giovanni Villani, lib. 38, cap. 6.]</span>; siccome ancora
del guadagno che ne ridondava ai
Romani, i quali esitavano molto vantaggiosamente
le lor grazie. Fin qui le indulgenze
plenarie erano cose rare, nè si
soleano guadagnare, se non nell'occasion
delle crociate. Aperta questa maggior
facilità di conseguirle, senza mettere a
rischio la vita propria, senza viaggi
lontanissimi e pericolosi, non si può dire
che folla di gente da tutte le parti della
cristianità concorresse nell'anno presente.
Pareva una continua processione, anzi
un esercito in marcia per tutte le vie
maestre d'Italia; e Giovanni Villani, che
andò per tale occasione a Roma, ci assicura
<span class="pagenum" id="Page_266">[266]</span>
che quasi non v'era giorno, in cui
non si contassero in quell'alma città
ducento mila forestieri, d'ogni sesso ed
età, venuti a quella divozione. Ed in questo
anno appunto diede esso Villani principio
alla sua stimatissima Cronica. La
pace fu quasi universale per l'Italia,
grande l'abbondanza de' viveri in questo
anno; e però dappertutto si viaggiava
con sicurezza, e nulla mancava ai viandanti
che aveano da potere spendere. Guglielmo
Ventura, autore della Cronica di
Asti <span class="fnote">[Chron. Astense, tom. 11 Rer. Ital.]</span>, il quale si portò anch'egli a guadagnar
questa indulgenza, lasciò scritto
essersi fatto il conto che ben due milioni
di persone concorsero in quest'anno a
Roma; e tanta essere stata la folla, che
vide più volte uomini e donne conculcate
sotto i piedi degli altri, ed essersi egli trovato
in quel pericolo. Attesta anch'egli
che abbondanza di pane, vino, carni,
pesci e vena si trovò in Roma; carissimo
era il fieno, carissimi gli alberghi. Poscia
aggiugne: <i>Papa innumerabilem pecuniam
ab eisdem recepit, quia die ac nocte duo
clerici stabant ad altare sancti Pauli, tenentes
in eorum manibus rastellos, rastellantes
pecuniam infinitam</i>. Fu istituita
questa indulgenza per ogni centesimo
anno da papa Bonifazio; ma i successori,
per soddisfare alla divozion dei popoli,
e al guadagno ancora de' Romani, fecero
in ciò delle mutazioni, con istabilirla in
fine ad ogni venticinque anni, come è
oggidì.
</p>

<p>
In quanto alla guerra di Sicilia, quattrocento
e più uomini d'armi furono
spediti da' Fiorentini in rinforzo di <i>Roberto
duca</i> di Calabria, e n'era capitano
Rinieri de' Buondelmonti. Racconta Niccolò
Speciale <span class="fnote">[Nicolaus Specialis, lib. 5, cap. 13, tom. 10
Rer. Ital.]</span> che questi Toscani, arrivati
a Catania, dove esso duca soggiornava,
facevano dappertutto i tagliacantoni,
vantandosi spezialmente di voler
condurre in quella città prigione il generale
dei Siciliani Blasco da Alagona. Ma
<span class="pagenum" id="Page_267">[267]</span>
che queste smargiassate andarono a finire
in nulla; laonde derisi non men dai
Franzesi che da' Siciliani, non passò il
mese d'agosto che si dispersero, disertando
la maggior parte. Toccò in questo
anno una maledetta percossa ai Siciliani.
Uscirono essi in corso colla lor
flotta di ventisette galee comandata da
Corrado Doria, per bottinare nelle riviere
del regno di Napoli <span class="fnote">[Ptolomaeus Lucens., Annal. brev., tom. 11
Rer. Ital. Chron. Bononiense, tom. 18 Rer. Ital.]</span>. Giunsero
baldanzosi sino all'isola di Ponza. <i>Ruggieri
di Loria</i>, che era ito a Napoli per
menare dei nuovi sussidii di gente e di
legni al duca di Calabria in Sicilia, mise
anch'egli in punto la sua flotta, con cui
per buona ventura capitate sette galee
genovesi de' Grimaldi nemici dei Doria,
si vennero ad unire. Andò poscia in
traccia dell'armata siciliana, la quale,
contuttochè sapesse venire un sì prode
ammiraglio con quarantotto galee, invece
di ritirarsi, volle piuttosto azzardare una
battaglia. Fu questa sanguinosa nel dì 14
di giugno, e, secondo il costume, i più
vinsero i meno. Sette sole galee de' Siciliani
scamparono; le altre tutte coll'ammiraglio
Doria, Giovanni di Chiaramonte
ed altri nobili, oltre ad una gran ciurma,
vennero in potere di Ruggieri. Passato
esso Ruggieri in Sicilia, seguirono varii
altri fatti ora prosperi, ora contrarii.
Roberto duca di Calabria assediò strettamente
per mare Messina, di modo che
quella città s'era omai ridotta per la
mancanza de' viveri agli estremi. S'aggiunse
a questo malore de' Messinesi
l'altro dell'epidemia, che facea molta
strage; eppure quel popolo piuttosto
elesse, se occorreva, di perdere quante
vite aveano, che darsi ai Franzesi: tanto
era in orrore il loro nome in quelle contrade.
<i>Don Federigo</i>, principe d'incredibil
coraggio e senno, non mancò di portar
più volte in persona all'afflitta città
soccorso di vettovaglie, e di asportarne i
poveri, ridotti in pelle ed ossa: finchè,
entrata l'epidemia anche nell'armata
<span class="pagenum" id="Page_268">[268]</span>
del duca Roberto, si sciolse l'assedio.
Allora fu che la duchessa <i>Violanta</i>, moglie
d'esso duca e sorella di don Federigo,
cominciò a trattare di tregua; e
questa fu conchiusa per sei mesi, e nel
lido di Siracusa si abboccarono il duca
e don Federigo. Poscia Roberto, lasciata
la moglie in Catania, passò a Napoli per
ragguagliare il padre dello stato delle
cose, e delle maniere di vincere la Sicilia.
</p>

<p>
Tutta fu nell'anno presente in festa
la Lombardia per le soprammodo magnifiche
nozze di <i>Beatrice</i> Estense, sorella di
<i>Azzo VIII</i> marchese d'Este e signor di
Ferrara, Modena e Reggio, e vedova del
<i>conte Nino</i> de' Visconti di Pisa, signore
di Gallura, cioè della quarta parte della
Sardegna, con <i>Galeazzo</i> primogenito di
<i>Matteo Visconte</i> signor di Milano <span class="fnote">[Chron. Estense, tom. 15 Rer. Ital. Chron. Parmense,
tom. 9 Rer. Ital. Annal. Veteres Mutinens.,
tom. 11 Rer. Ital.]</span>.
Certo è che nella festa di san Giovanni
Batista di giugno dell'anno presente furono
esse solennizzate in Modena, con
avere il marchese fatto cavaliere esso
Galeazzo Visconte; e però si riconosce
sconvolta di un anno la cronologia di
Galvano Fiamma <span class="fnote">[Gualv. Flamma, in Manip. Flor., cap. 338.]</span> e degli Annali Milanesi <span class="fnote">[Annales Mediolan., tom. 16 Rer. Ital.]</span>,
che ciò riferiscono all'anno
precedente. Concordano tutti gli scrittori
che straordinaria fu la magnificenza
di tali nozze: sì grandi furono gli apparati,
i conviti, le giostre, gli spettacoli,
il concorso degli ambasciatori e della nobiltà
di tutte le città di Lombardia e marca
d'Ancona. Nè solo in Modena, ma anche
in Parma, e massimamente in Milano, si
replicarono gli addobbi, le feste e i bagordi
con tale suntuosità, che memoria
non v'era d'una somigliante in Italia, e
neppur ne' regni vicini. Vennero in questo
anno alle mani in Pavia la fazione di
<i>Filippo conte</i> di Langusco, appellato anche
<i>Filippone</i>, e quella di Manfredi da
Beccheria, e ne seguirono ammazzamenti,
<span class="pagenum" id="Page_269">[269]</span>
ruberie e prigioni <span class="fnote">[Corio, Istor. di Milano.]</span>. Restò al
di sotto Manfredi, e gli convenne andarsene
ramingo, e il conte rimase signore
della città. Matteo Visconte, volpe vecchia,
si mischiò in questa discordia sotto
colore di maneggiar l'accordo, e
favorì il conte, al cui figliuolo ancora
promise in moglie una sua figliuola; ma,
scopertosi poi che Matteo sotto mano
amoreggiava Pavia, si sciolse fra loro la
amicizia, divenendo nemici giurati da lì
innanzi. In quest'anno nel dì 25 di maggio <span class="fnote">[Chron. Caesenat., tom. 14 Rer. Ital.]</span>,
<i>Federigo conte</i> di Montelfetro,
figliuolo del fu <i>conte Guido, Uberto dei
Malatesti</i> e <i>Uguccione dalla Faggiuola</i>,
allora podestà di Gubbio, di concordia
scacciarono da quella città la parte
guelfa. Avendo questa fatto ricorso a
papa <i>Bonifazio VIII</i>, venne tosto ordine
al <i>cardinal Napoleone</i> degli Orsini, governatore
del ducato di Spoleti, di assediar
Gubbio. Fu eseguito il comandamento,
e nel dì 25 di giugno, coll'aiuto
de' Perugini, vi rientrarono i Guelfi, scacciandone
i Ghibellini, e commettendo assaissimi
saccheggi ed uccisioni <span class="fnote">[Giovanni Villani, lib. 8, cap. 43.]</span>.
</p>

<p>
Mandò nel mese di ottobre il papa
per governatore della Romagna il <i>cardinal
Matteo</i> d'Acquasparta: nel qual tempo
Forlì, Faenza, Cesena ed Imola erano
disubbidienti alla Chiesa. Cominciò egli
con buona maniera a pacificar queste
città. Ma in questi tempi fece gran progressi
nella Toscana il veleno della discordia.
Riferisce Giovanni Villani all'anno
presente il principio delle rivoluzioni
di Pistoia: Tolomeo da Lucca <span class="fnote">[Ptolom. Lucens., Annal. brev., tom. 11 Rer. Italic.]</span> le fa
cominciate molto prima. In quella città
si divise in due fazioni la potente famiglia
de' Cancellieri, a cagion di brighe
sopravvenute fra loro, e ne seguì un funesto
sconvolgimento de' cittadini per le
parzialità, con battaglie ed ammazzamenti.
I Fiorentini, a' quali premeva che
<span class="pagenum" id="Page_270">[270]</span>
quella città stesse ferma nel partito guelfo,
s'interposero allora con forza, e operarono
che i principali tanto della parte Bianca
come della Nera fossero mandati ai
confini. I più si ridussero a Firenze, cioè
i Neri in casa de' Frescobaldi, i Bianchi
in quella de' Cerchi, tutte e due ricche e
possenti famiglie. Era Firenze in questi
tempi in alto stato, morbida per la gran
popolazione, e più per le ricchezze. Descrive
il Villani le delizie e sollazzi <span class="fnote">[Giovanni Villani, lib. 8, cap. 38.]</span>
che si praticavano allora in quella città;
ma giacchè non aveano ora que' cittadini
da spendere i lor pensieri intorno
alla guerra, perchè si trovavano in pace
co' vicini, cominciarono a gareggiare e
riottar fra loro a cagione de' Pistoiesi,
con prendere gli uni a favorire i Neri, e
gli altri a proteggere i Bianchi. Perciò
quasi tutte le famiglie fiorentine de' grandi
s'impegnarono in queste scomunicate
brighe. Capo della setta de' Neri fu Corso
de' Donati, e Vieri de' Cerchi, capo dell'opposto,
venendo perciò a dividersi
tutta la città di Firenze. Nè si stette
molto a prorompere in contese, zuffe ed
amarezze mortali. Papa Bonifazio, avvertito
di questo detestabil disordine, e pregato
di rimedio, spedì colà il suddetto
cardinal Matteo d'Acquasparta, uomo savio,
con ordine di riformare la terra.
Venne ben egli, e fece quanto potè; ma
ritrovò tali durezze nelle teste ambiziose
della parte Bianca, padrona allora del
governo, che gli convenne tornarsene a
Roma, con lasciar la città peggio che
prima sconvolta: incendio che divampò
dipoi in aperte sedizioni e scandali più
gravi.
</p>

<hr />
</div>

<div class="chapter">
<h2 class="hidden" id="MCCCI">MCCCI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccci</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Bonifazio VIII</span> papa 8,</td>
  </tr>
  <tr>
    <td><span class="smcap">Alberto</span> Austriaco re de' Romani 4.</td>
  </tr>
</table>

<p>
Grandi erano in questi tempi le applicazioni
di <i>papa Bonifazio</i> per dar legge
<span class="pagenum" id="Page_271">[271]</span>
a tutti i principi della cristianità <span class="fnote">[Raynaldus, in Annal. Eccl.]</span>. Voleva
regolare a talento suo la succession
del regno d'Ungheria; era dietro a detronizzare
<i>Alberto Austriaco</i> re de' Romani,
trattandolo come reo di lesa maestà;
ma egli si seppe ben difendere, ed atterrò
chi era mosso dal papa contra di
lui. Avea anche liti esso pontefice con
<i>Filippo il Bello</i> re di Francia, il quale,
senza riguardo alcuno, opprimea le chiese
e gli ecclesiastici del suo regno. Meditava
inoltre esso pontefice la conquista
dell'imperio greco. Ma, per tralasciar altre
sue idee, il principal suo pensiero era
quello di levar la Sicilia a <i>don Federigo</i>.
A questo fine tornò a sollecitare <i>Giacomo
re</i> d'Aragona ed altri principi e le città
d'Italia, concedendo liberamente le decime
degli ecclesiastici da impiegarsi in
questa santa impresa. Soprattutto immaginò
egli di poter fare un bel colpo con
far venire in Italia <i>Carlo di Valois</i>, fratello
del re di Francia, il quale non so
perchè venga chiamato da varii scrittori
<i>Carlo senza terra</i>, quando egli era conte
d'Angiò, ed è anche chiamato <i>Guercio</i>
nella Cronica di Cesena <span class="fnote">[Chron. Caesen., tom. 14 Rer. Ital.]</span>. Gli diede
Bonifazio speranza di crearlo re de' Romani
dopo la deposizione dell'odiato re
Alberto, e di mandarlo a prendere il possesso
dello impero greco, giacchè egli,
con avere sposata <i>Caterina di Courtenai</i>,
nipote di <i>Baldovino imperadore</i>, ma solamente
di titolo, di Costantinopoli, nudriva
delle magre pretensioni su quelle contrade.
Il disegno primario nondimeno del
papa era di spignere questo principe contra
della Sicilia, giacchè il <i>re Carlo II</i>
gli parea un dappoco, e non atto a ricuperar
quel regno. Calò dunque in Italia
Carlo di Valois, accompagnato da un
corpo di soldatesche franzesi, per effettuare
i grandiosi disegni del papa, e per
essere il suo braccio destro, massimamente
in Italia. Grande onore e bei regali
gli fece il <i>marchese Azzo d'Este</i> nel
<span class="pagenum" id="Page_272">[272]</span>
suo passaggio per Modena <span class="fnote">[Chron. Estense, tom. 15 Rer. Ital.]</span>, e gli prestò
assai danaro. Ito ad Anagni a baciar
i piedi al papa, fu da lui creato conte di
Romagna, capitano del Patrimonio e signore
della marca d'Ancona <span class="fnote">[Ptolom. Lucens., Annal. brev. Chron. Parmense,
tom. 9 Rer. Ital.]</span>. La prima
incumbenza che gli diede il papa, fu
quella di passare a Firenze col titolo di
paciere, per dar sesto a quella disunita e
fluttuante città. Il servì di proposito questo
principe <span class="fnote">[Dino Compagni, lib. 2, tom. eod.]</span>. Entrò egli in Firenze
nella festa d'Ognissanti, ricevuto con
grande onore, ma non senza grave sospetto
della parte Bianca. Dimandò e
volle la signoria e guardia della città,
giurando di mantenerla in pacifico e
buono stato. Ma nulla attenne di quanto
avea promesso. Lasciò entrare in città
Corso Donati con tutti gli sbanditi, con
gran copia di ribaldi, che fecero per cinque
dì ruberie immense ed incendii nella
città e nel contado. Poscia atterrò la
parte Bianca dominante, e diede il governo
alla Nera. Venne appresso nel novembre
stesso a Firenze il cardinal <i>Matteo
d'Acquasparta</i> legato del papa, per
rimediare a tanta confusione, e fece far
molte paci; ma volendo ancora accomunar
gli uffizii colla parte Bianca, i Neri,
che erano saliti in alto, e sostenuti da
esso principe Carlo, non vollero udirne
parola; di modo che il legato con isdegno
si partì, lasciando la città interdetta e in
istato assai compassionevole. Questo fu
il primo bel servigio prestato da Carlo di
Valois alle intenzioni, che parvero buone,
di papa Bonifazio, ma non parvero così
a Giovanni Villani <span class="fnote">[Giovanni Villani, lib. 8, cap. 48.]</span>, il quale attribuisce
tutti questi mali allo sdegno di lui
contra de' Cerchi e della parte Bianca. E
Ferreto Vicentino <span class="fnote">[Ferretus Vicentinus, Hist., lib. 2, tom. 9
Rer. Ital.]</span> ci vorrebbe far
credere che il papa fosse dietro ad insignorirsi
della Toscana.
<span class="pagenum" id="Page_273">[273]</span>
Nel maggio di quest'anno la parte
bianca di Pistoia coll'aiuto de' Bianchi,
allora dominanti in Firenze, cacciò fuori
della città i Neri, e disfece barbaramente
tutte le lor case, palagi e possessioni. Tutta
questa tragedia è diffusamente descritta
da Dino Compagni, autor contemporaneo,
nella sua Cronica. Passarono i Neri
la maggior parte a Lucca, e servirono di
un gran rinforzo alla parte nera, cioè
guelfa di quella città; la quale, venuta all'armi,
ne cacciò la parte ghibellina, cioè
gl'Interminelli e i loro seguaci, e vi arsero
più di cento case <span class="fnote">[Ptolom. Lucens., Annal. brev.]</span>. Così le maledette
sette si andavano dilatando per tutta
la Toscana. Risvegliossi di nuovo in Bergamo
la gara delle fazioni di quella città,
cioè tra i Coleoni, Soardi, Bongi e Rivoli,
e si venne fra loro alle mani. Spedirono
i Coleoni e Soardi a Milano con
istanza, perchè <i>Matteo Visconte</i> corresse
colà, promettendogli il dominio di quella
città. Non si fece egli pregare. L'arrivo
suo con gente armata mise in fuga i Bongi
e i loro aderenti, ed allora fu data ad
esso Visconte la signoria di Bergamo. Ci
fa sapere la Cronica di Parma <span class="fnote">[Chron. Parmense, tom. 9 Rer. Ital.]</span> che
quella città fu presa da Galeazzo, figliuolo
di Matteo colla forza, e che le case dei
Bongi e Rivoli e de' lor partigiani, dopo
il sacco, furono date alle fiamme. Nel
mese di marzo di quest'anno <i>Giovanni
marchese di Monferrato</i> cogli Avvocati,
famiglia potente di Vercelli <span class="fnote">[Chron. Astense, tom. 11 Rer. Ital.]</span>, cacciò
fuori di quella città la parte de' Tizzoni,
i quali si rifugiarono in Milano, giacchè
durava la guerra fra Matteo Visconte e
il suddetto marchese, collegato con <i>Filippo
conte</i> di Langusco signor di Pavia, e coi
Novaresi e Vercellini. In quest'anno i
Bolognesi, per tema del marchese Azzo
d'Este, che facea grande armamento <span class="fnote">[Chron. Forolivien., tom. 22 Rer. Ital.]</span>,
stabilirono lega coi comuni d'Imola,
Faenza, Forlì e Pistoia, e coi Bianchi
fuorusciti di Firenze. Costituirono loro
<span class="pagenum" id="Page_274">[274]</span>
capitan generale Salinguerra, siccome
gran nemico della casa d'Este. Scrivono
gli storici napoletani <span class="fnote">[Costan. Summonte, et alii.]</span> che in questo
anno venne a morte <i>Carlo Martello</i>, primogenito
di <i>Carlo II</i> re di Napoli, già
dichiarato re d'Ungheria, con dire eziandio
ch'egli era andato in quel regno, vivente
ancora il re Andrea. Egli lasciò
dopo di sè un figliuolo, dicono appellato
Cariberto, quasi Carlo Roberto, ma chiamato
Carlo Uberto da Ferreto Vicentino,
il qual poi fu solamente appellato Carlo,
ed entrò finalmente in possesso del regno
d'Ungheria, con propagar la linea di quei
re della casa reale di Francia. Il Rinaldi,
all'incontro, insegna <span class="fnote">[Raynaldus, Annal. Eccles., ad annum 1295.]</span> che questo principe
mancò di vita nell'anno 1295. Il
Bonfini <span class="fnote">[Bonfin., de Reb. Hungaric.]</span> lascia imbrogliato questo punto.
Per me credo che deggia prevalere la
sentenza di Rinaldi, e che gli scrittori moderni
abbiano preso equivoco nel nome
di Carlo, comune al Martello padre e al
figliuolo. L'autore anonimo, ma contemporaneo,
della Cronica di Parma chiaramente
scrive al suddetto anno 1295 <span class="fnote">[Chron. Parmense, tom. 9 Rer. Ital.]</span>:
<i>Eodem anno dominus Carolus rex Hungariae,
et uxor ejus in civitate Neapoli obierunt,
et dictum fuit, quod erant tossicati</i>.
Il sospetto di questo veleno andò addosso
a Roberto duca di Calabria, secondogenito
del re Carlo II e suo fratello, per
isregolata voglia di succeder egli al padre
nel regno di Napoli. Essendo morto Andrea
re d'Ungheria senza figliuoli, nacque
nell'anno presente controversia per la
succession di quel regno. <i>Vincislao re</i> di
Boemia fece coronare re d'Ungheria Vincislao
suo figliuolo; ma un'altra parte
de' principi tenne per <i>Carlo</i>, figliuolo del
re Carlo Martello. <i>Regem Carolum filium
Caroli Martelli nati de Ungara, similiter
coronari procuravit</i>: sono parole di Tolomeo
da Lucca <span class="fnote">[Ptolom. Lucens., Annal. Brev.]</span>, scrittor di questi
tempi. Ed appunto questo Carlo, e non
<span class="pagenum" id="Page_275">[275]</span>
già suo padre Carlo Martello, quegli fu
che, assistito dal papa e dai Cumani e
Tartari, arrivò ad essere re d'Ungheria.
Mandò nell'anno presente Carlo di Valois
per suo vicario nella Romagna <i>Jacopo
Pagano</i> vescovo di Rieti <span class="fnote">[Chron. Caesen., tom. 14 Rer. Ital.]</span>, il qual
poscia per li suoi cattivi portamenti fu
privato del vescovato da papa Bonifazio,
e da lì a non molto vergognosamente
terminò i suoi giorni nella corte di Roma.
Anche <i>Alberto dalla Scala</i> signor di Verona
mancò di vita in quest'anno, e
succedette a lui nel dominio di quella
città <i>Bartolommeo</i> suo primogenito <span class="fnote">[Continuator Chron. Veron., tom. 8 Rer.
Ital. Chron. Patavin., tom. eod.]</span>
che per due anni e mezzo in molta grazia
di quel popolo tenne il governo.
</p>

<hr />
</div>

<div class="chapter">
<h2 class="hidden" id="MCCCII">MCCCII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccii</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Bonifazio VIII</span> papa 9.</td>
  </tr>
  <tr>
    <td><span class="smcap">Alberto</span> Austriaco re de' Romani 5.</td>
  </tr>
</table>

<p>
L'anno fu questo in cui <i>papa Bonifazio</i>
e <i>Carlo II re</i> di Napoli si credettero
di dar l'ultimo crollo alla Sicilia, sì
per la potentissima flotta preparata contro
quell'isola, come ancora perchè dovea
avere il comando di sì bell'armata
<i>Carlo di Valois</i>, principe già rinomato pel
suo valore e per le vittorie di Fiandra.
A questo effetto nel mese d'aprile esso
Carlo, partitosi da Firenze, accompagnato
da mille maledizioni, passò alla
corte di Roma, e di là a Napoli, dove
trovò preparato quell'armamento, ascendente,
secondo il Villani <span class="fnote">[Giovanni Villani, lib. 8, cap. 49.]</span>, a più di
cento tra galee, uscieri e legni grossi,
senza contare i sottili <span class="fnote">[Nicol. Special., lib. 6, cap. 7, tom. 10 Rer.
Ital.]</span>. Imbarcatosi
con <i>Roberto duca</i> di Calabria e Raimondo
Berengario di lui fratello, andò a sbarcare
in Sicilia, dove ebbe tosto a tradimento
Termoli e pochi altri luoghi da
nulla. Mise poi l'assedio alla terra di
Sacca; e intanto <i>don Federigo</i>, non avendo
<span class="pagenum" id="Page_276">[276]</span>
forze da poter contrastare in campagna
aperta, or qua or là scorrendo, andava
pizzicando l'armata nimica, e impedendo
ad essa il trasporto delle vettovaglie.
E ben gli giovò l'usar questa spezie
di guerra, perchè la mancanza dei
viveri, a cui si aggiunse l'epidemia entrata
nei cavalli, e molto più nei soldati,
crebbe a segno, che Carlo di Valois, per
cavarsi con onore da sì sfortunata impresa,
cominciò a trattar di pace con assenso
del duca di Calabria. Si abboccarono
questi tre principi, e fu concordato
che don Federigo prendesse in moglie
<i>Leonora</i> terzogenita del re Carlo II, con
ritenere sua vita natural durante il regno
di Sicilia, a condizione che dopo la sua
morte esso regno decadesse al re Carlo
e ai suoi discendenti; e che si restituissero
i prigioni e tutti i luoghi di Sicilia
tolti a don Federigo; il quale, in ricompensa,
cedesse al re Carlo tutte le conquiste
già fatte nella Calabria. Altre condizioni
di tal accordo si possono vedere
presso il Villani e nella Cronica di Niccolò
Speciale. Con questa pace ebbe per
ora fine la gran contesa della Sicilia, e
si prestò un delizioso pascolo ai cacciatori
delle novelle e ai varii giudizii degli
oziosi politici. Chi volea male a Carlo di
Valois, non mancò di chiamarlo traditore,
quasichè, per essere nato da una Aragonese,
potesse, ma non volesse, prendere la
Sicilia, per compassione allo stretto suo
parente don Federigo. E corse per Italia
questo satirico motto <span class="fnote">[Giovanni Villani, lib. 8, cap. 49.]</span>: <i>Che Carlo era
venuto a Firenze per mettervi pace, e lasciolla
in guerra; e andato in Sicilia per
farvi guerra, ne era ritornato con una
vergognosa pace</i>. Furono messi in libertà
i prigioni, fra' quali <i>Filippo principe</i> di Taranto,
fratello del re Roberto. Si mandò
anche la capitolazione al pontefice, affinchè
la confermasse; ma egli vi trovò
delle difficoltà. Infine perchè cominciava
a divampare la di lui rottura con <i>Filippo
il Bello re</i> di Francia, per aver dalla sua
don Federigo, vi acconsentì nell'anno
<span class="pagenum" id="Page_277">[277]</span>
seguente, obbligandolo a pagare ogni anno
di censo alla Chiesa romana tremila oncie
d'oro, ossia quindici mila fiorini d'oro,
con altri patti. Ed esso Federigo, di consentimento
poi del re Carlo, cominciò ad
usare il titolo di re della Trinacria, e non
già di Sicilia. Celebrò ancora don Federigo,
sì gloriosamente uscito di questa
guerra, le sue nozze colla suddetta Leonora
figliuola del re Carlo II.
</p>

<p>
In quanto alle liti già insorte fra papa
Bonifazio e Filippo il Bello re di Francia,
brevemente dirò esser elle nate dal volere
il re fare il padron delle chiese, e
prendere le rendite de' beni ecclesiastici
dopo la morte de' prelati (del che si è
disputato anche ai dì nostri), e dall'avere
imprigionato il vescovo di Pamiers, e
impedito ad altri vescovi di venire a Roma.
Papa Bonifazio VIII, che era alto alla
mano, e disgustato ancora, perchè il re
facea carezze a Stefano dalla Colonna
rifugiato in Francia, gli scrisse lettere
minacciose, per le quali si attribuiva autorità
anche sul temporale dei re, e facoltà
di deporli. Filippo il Bello, che in
alterigia non la cedeva a chi che sia, nè
guardava misura ne' suoi trasporti, si
irritò forte contra di papa Bonifazio, e
giunse tanto innanzi lo sfrenato impegno,
che il papa, benchè non con espresse
parole, lo scomunicò; e all'incontro esso
re dichiarò pubblicamente di non più
riconoscere Bonifazio per papa, ma bensì
di tenerlo per un simoniaco ed eretico
manifesto ed incorreggibile, appellando
perciò al concilio generale. Carlo di Valois,
che parea dianzi il Beniamino del
papa, o perchè divenuto a lui sospetto
tanto per questa diabolica lite, quanto
per l'operato in Sicilia, oppure perchè
facesse sperare di far cessare il temporal
mosso dal re suo fratello: corse in Francia,
ma fu dipoi in suo favore contra del
pontefice. Se crediamo a Ferreto Vicentino <span class="fnote">[Ferretus Vicentinus, Hist., lib. 2, tom. 9
Rer. Ital.]</span>,
questo, principe nel suo passaggio
per Roma fu sì aspramente rampognato
<span class="pagenum" id="Page_278">[278]</span>
dal papa, che poco mancò che non
mettesse mano alla spada per ucciderlo.
Venne in questa maniera il tempo che
papa Bonifazio, per procacciar chi l'aiutasse
contro la prepotenza del re di
Francia, cominciò a mirar di buon occhio
<i>Alberto Austriaco</i> re de' Romani, e a trovar
buona l'elezion sua, con intavolar
seco amicizia e lega, siccome vedremo
all'anno seguente.
</p>

<p>
In questo succedette la stravagante
caduta di <i>Matteo Visconte</i> da un alto in
un miserabile stato <span class="fnote">[Gualv. Flamma, cap. 341. Annal. Mediol.,
tom. 16 Rer. Ital. Corio, Istoria di Milano.]</span>. Signoreggiava
egli in Milano, Bergamo ed altri luoghi;
non gli mancavano collegati ed amici, e
massimamente erano per lui i Parmigiani
ed <i>Azzo marchese d'Este</i>, signor di
Ferrara, Modena, Reggio, Rovigo, ec., la
cui sorella era divenuta sua nuora. Ma
appunto questa alleanza gli tirò addosso
l'invidia e malevolenza de' vicini, perchè
s'andava dicendo che, unita insieme la
potenza del Visconte con quella dello
Estense, facile loro era il conquistar tutta
la Lombardia. Sopra gli altri avea conceputo
odio contra di lui <i>Alberto Scotto</i> <span class="fnote">[Ferretus Vicentinus, Hist., lib. 3, tom. 9
Rer. Ital.]</span>,
perchè, avendo esso marchese Azzo destinata
a lui in moglie Beatrice sua sorella,
Matteo se la procacciò per Galeazzo
suo figliuolo. Perciò segretamente congiurarono
alla di lui rovina <i>Filippo conte</i>
di Langusco signor di Pavia, <i>Antonio da
Fisiraga</i> signor di Lodi, gli Avvocati di
Vercelli, i Brusati di Novara, il marchese
di Monferrato, gli Alessandrini, i
fuorusciti di Bergamo, i Cremaschi, i
Cremonesi, ed altri popoli della Lombardia.
Manipolatore di questa lega era il
suddetto Alberto Scotto, signore di Piacenza,
cabalista di prima riga, che nello
stesso tempo facea l'amico intrinseco di
Matteo Visconte. Ebbero la loro zampa
in questi trattati anche Mosca, Guido ed
altri Torriani, che dal Friuli volarono
a Lodi per fare la lor parte nella tragedia.
<span class="pagenum" id="Page_279">[279]</span>
Il peggio fu che la nobiltà di Milano,
e lo stesso Pietro zio ed altri parenti del
Visconte, occultamente rivoltatisi contra
di lui entrarono in questa forte lega <span class="fnote">[Chron. Parmense, tom. 9 Rer. Ital.]</span>.
Ora nel mese di giugno si diede fuoco
alla macchina. Alberto Scotto co' Piacentini,
Torriani e gli altri collegati, uscito
in campagna alla testa di un formidabile
esercito, andò a postarsi nella terra
di San Martino del contado di Lodi.
Venne loro incontro Matteo Visconte
con quelle forze che potè raunare; ma,
mentre egli era al campo, scoppiò in
Milano una sedizion popolare, per cui
Galeazzo suo figliuolo, che coi Parmigiani
v'era in guardia, ne fu scacciato fuori.
Inoltre <i>Corrado Rusca</i> signor di Como, e
genero d'esso Matteo, nell'aiuto del quale
egli confidava non poco, si unì cogli
altri a' suoi danni. Però, scorgendo egli
la volubilità della fortuna, e l'impotenza
di resistere a tanti nemici, andò nel dì
13 di giugno, oppure nel dì seguente a
mettersi in mano del fraudolento Alberto
Scotto, capo della lega, che mostrò di
voler essere mediatore di pace, e cedettegli
il bastone della signoria di Milano,
con che gli fosse conservato il godimento
de' suoi beni: il che fu promesso. Ma si
trovò egli ben tosto deluso; e condotto
come prigione a Piacenza, non fu rilasciato,
finchè non ebbe consegnato il forte
castello di San Colombano, che fu immediatamente
distrutto. Venne Matteo a
Borgo San Donnino; poscia dopo varii
tentativi inutili, per sostener la sfasciata
sua fortuna, de' quali parleremo, andò
a cercarsi un ritiro, dove ebbe quanto
agio volle per ben ravvisare quanto
grande sia l'incostanza e caducità delle
cose umane. <i>Galeazzo</i> suo figliuolo fuggito
a Bergamo, dove non potè sussistere,
sen venne a Ferrara con <i>Beatrice Estense</i>
sua moglie, che quivi gli partorì un
figliuolo, a cui fu posto il nome del marchese
Azzo suo zio, e che vedremo ai
suoi tempi uno de' più gloriosi principi
della casa Visconte,
<span class="pagenum" id="Page_280">[280]</span>
Entrarono in questo mentre i Torriani
in Milano, e, ricuperati gli antichi
lor beni, si diedero anche a far maneggi
per ritornare in signoria coll'appoggio
del popolo, e scacciarono dalla città Pietro
Visconte con altri nobili, che dianzi
furono contrarii anche a Matteo Visconte,
perchè voleano repubblica e non signori.
Alberto Scotto, gran faccendiere,
nel mese di luglio tenne un parlamento
in Piacenza, dove si trovarono i Milanesi
coi Torriani, Pavesi, Bergamaschi, Lodigiani,
Astigiani, Novaresi, Vercellesi,
Cremaschi, Comaschi, Cremonesi, Alessandrini
e Bolognesi. E fatta una lega, fu
data autorità ad esso Alberto di ridurre
per amore o per forza nelle lor città tutti
i fuorusciti guelfi. Restò ancora conchiuso
di obbligar Azzo marchese d'Este a
mettere in libertà Modena e Reggio, e
di tirar nella lega i Parmigiani, acciocchè
questi dessero principio alla guerra contra
d'esso marchese; e cominciarono a
riedificare e fortificare il castello di Borgo
San Donnino, e a far gran levata di gente.
Cagion furono le disgrazie de' Visconti
che anche in Bergamo si levò il popolo
a rumore, ed aprì le porte ai fuorusciti,
con iscacciarne poi chi favoriva i medesimi
Visconti. Così venne quella città alla
ubbidienza d'Alberto Scotto, ed altrettanto
fece ancor quella di Tortona. Perchè
si erano ridotti in Pistoia molti degli
usciti di Firenze e di Lucca, e in quella
città signoreggiava la parte Bianca, cioè
la ghibellina <span class="fnote">[Giovanni Villani, lib. 8, cap. 51. Ptolom.
Lucens., Annal. brev.]</span>, i Fiorentini e Lucchesi
con possente esercito si portarono allo
assedio di quella città, guastando tutto
il paese all'intorno. Tale nondimeno fu
la difesa, che, conosciuto vano il lor disegno,
stimarono meglio di ritirarsi, e di
strignere il forte castello di Serravalle.
Vi stettero sotto i Lucchesi gran tempo,
tanto che nel dì 6 di settembre, per mancanza
di vettovaglia, si arrenderono i
Pistoiesi che vi erano dentro in numero
di circa mille, e tutti furono condotti prigioni
<span class="pagenum" id="Page_281">[281]</span>
a Lucca. Presero inoltre essi Lucchesi
il castello di Larciano, e misero in
rotta i Pistoiesi che venivano per dargli
soccorso. In quest'anno a dì 22 di ottobre
<i>Federigo</i> conte di Montefeltro, <i>Uguccion
della Faggiuola</i> cogli Aretini, e <i>Bernardino
da Polenta coi Ravegnani</i> <span class="fnote">[Annal. Caesen., tom. 14 Rer. Ital.]</span>
fecero oste sopra Cesena, assediarono
quella città, saccheggiarono tutto il suo
distretto; non vi fu castello che loro non
si rendesse, a riserva di Riversano e Firmignano.
Immenso fu il danno di quella
città, e fu incolpato di tutto Mazzolino
de' Mazzolini da Brescia lor podestà. Era
in questi tempi governatore della Romagna
<i>Rinaldo vescovo</i> di Vicenza. Mentre
egli dimorava in Forlì, gli Ordelaffi, cioè
i più potenti di quella città, un dì levarono
rumore contra di lui, e il ferirono
a morte. Ed ecco quante scene di furori
e di pazzia si mirassero in questi tempi
per buona parte d'Italia.
</p>

<hr />
</div>

<div class="chapter">
<h2 class="hidden" id="MCCCIII">MCCCIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccciii</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Benedetto XI</span> papa 1.</td>
  </tr>
  <tr>
    <td><span class="smcap">Alberto</span> Austriaco re de' Romani 6.</td>
  </tr>
</table>

<p>
Sempre più s'andava inasprendo la
nemicizia fra <i>papa Bonifazio VIII</i> e <i>Filippo
il Bello</i> re di Francia, principe che
quantunque Dio l'avesse flagellato in
questi tempi con delle vergognose rotte
date alle armate sue dai Fiamminghi,
pure più fiero diveniva ed altero. Si fortificò
il pontefice in Germania contra gli
attentati di questo re, con tirar dalla sua
<i>Alberto re de' Romani</i>, e riconoscer ora
per bella e buona la di lui elezione. Gli
atti di questa riconciliazione, e della confermazione
a lui data dal papa, son riferiti
dal Rinaldi <span class="fnote">[Raynaldus, in Annal. Eccles. Annal. Colm.]</span>. E tutto fatto per
muovere l'armi di esso Alberto contra
del re di Francia. Servì questo per
maggiormente accendere lo sdegno del
re Filippo, il quale, per far dispetto al
papa, e non già perchè sia credibile
<span class="pagenum" id="Page_282">[282]</span>
ch'egli ciò credesse daddovero, pubblicò
ventinove capi d'accusa contra di lui,
la maggior parte calunnie patenti, e
prive d'ogni colore di verisimiglianza,
non che di verità. Cioè ch'egli non credea
l'immortalità dell'anima, la real presenza
del Signore nell'ostia consecrata,
la fornicazione peccato; ch'egli era stregone,
simoniaco, eretico, con altre simili
nefande imputazioni, rimettendosi a provar
tutto nel concilio generale, a cui egli
appellava. Commosso da sì orrendo procedere
papa Bonifazio, fulminò contra di
Filippo le censure, dichiarò nulli tutti i
suoi atti fatti e da farsi, assolvè i sudditi
dal giuramento di fedeltà, con pretendere
ancora dipendente nel temporale il regno
di Francia dall'autorità e superiorità dei
romani pontefici. Intanto il re Filippo, spirando
solamente vendetta, spedì segretamente
in Italia nel mese di marzo di questo
anno Guglielmo da Nogareto suo emissario,
uomo di sottilissimo ingegno e di forte
stomaco, con un Fiorentino appellato
messer Musciatto de' Franzesi, e con
buone lettere di cambio. Fermatosi costui
ad un castello d'esso Musciatto, si diede
a far gente, e a spendere largamente
danari e promesse, con inviar messi e
lettere per corrompere i nobili della
Campania romana e i cittadini d'Anagni.
Allorchè fu all'ordine tutto il trattato,
di cui non traspirò mai agli orecchi del
papa alcun menomo avviso, trovandosi
il medesimo pontefice senza sospetto
in essa città d'Anagni co' suoi cardinali
e con tutta la sua corte, una mattina per
tempo nel dì 7 di settembre all'improvviso
entrarono in quella città Guglielmo
di Nogareto, Sciarra dalla Colonna, i
nobili da Ceccano e da Supino, ed altri
baroni, con trecento cavalieri e molta
fanteria, e colle insegne del re di Francia,
cominciando a gridare: <i>Viva il re di Francia.
Muoia papa Bonifazio</i>. Anche il
popolo d'Anagni, ingrato a tanti benefizii
ricevuti dal papa, si unì con loro, e fu
anche detto che alcuni dei cardinali fossero
mischiati nel medesimo trattato, e
<span class="pagenum" id="Page_283">[283]</span>
fra gli altri il <i>cardinal Napoleone degli
Orsini</i> <span class="fnote">[Ferretus Vicentinus, Hist., lib. 2, tom. 9
Rer. Ital.]</span>. Certo è ch'essi cardinali se
ne fuggirono, o si nascosero tutti, lasciando
il papa assediato nel suo palazzo. Fece
la famiglia sua quella resistenza che potè;
ma infine il palazzo fu preso. Allora il
papa, tenendosi per morto, volle almen
prepararvisi con magnanimità, e, fattosi
abbigliare cogli abiti pontificii, colla sacra
tiara in capo e colla croce in mano,
assiso in una sedia stette aspettando i
nemici. Dicono che Guglielmo da Nogareto
gli dicesse d'essere venuto non per
torgli la vita, ma per condurlo a Lione,
dove si terrebbe un concilio generale, e
che egli risponderebbe alle accuse pubblicate
contra di lui. Certo è che Sciarra
dalla Colonna il caricò di villanie e d'obbrobrii,
ed anche volle obbligarlo a rinunziare
il papato; ma il trovò fermo in voler
piuttosto morire che cedere. In così misero
stato fu ritenuto per tre dì sotto buona
guardia il pontefice, senza che volesse indursi
a prendere cibo: tale e tanto era il
suo sdegno mischiato col timore e colla
sua confusione. Fors'anche dovea temer
di veleno. Intanto fu dato il sacco al palazzo
e agl'immensi tesori ed arredi del papa.
Dopo i tre giorni il <i>cardinal Luca del
Fiesco</i>, commiserando le disavventure e
la prigionia del pontefice, tanto s'ingegnò,
che mosse a rumore il popolo di
Anagni, il quale cominciò con alte voci
a gridare: <i>Viva il papa, e muoiano i traditori</i>.
Allora fu che Sciarra, andato al
papa gli parlò con riverenti e dolci parole,
esibendogli la libertà, se pur voleva
concedergli l'assoluzion dei misfatti, con
altre richieste che non si sanno. Tutto
gli accordò Bonifazio; e però, usciti della
città quei masnadieri, restò libero. Non
si è mai potuto intendere perchè costoro
tenessero per tanto tempo in quell'agonia
il misero pontefice. Se pensavano di
condurlo vivo e sano a Lione, non dovevano
tardar tanto a metterlo in viaggio,
e poteano a man salva farlo sulle prime.
<span class="pagenum" id="Page_284">[284]</span>
Nè si capisce perchè papa Bonifazio, personaggio
sì accorto, se voleano promesse,
ed anche rinunzie, a tutto non condiscendesse;
giacchè non sarebbe egli stato
tenuto ad obbligazioni contratte con tanta
e così empia violenza.
</p>

<p>
Comunque sia, Dio non permise che
costoro facessero di peggio; e Bonifazio,
rimesso in libertà, si affrettò per ritornarsene
a Roma, dove giunse, incontrato
con indicibil concorso e plauso del popolo
romano <span class="fnote">[Jacobus Cardinalis, in Vita Coelestini V,
P. I, tom. 3 Rer. Ital.]</span>. Ma che? Sopravvisse
ben egli parecchi giorni ancora, ma colla
mente sconvolta, parendogli sempre di
aver presenti uomini armati che gli volessero
levar la vita, e agitato dai fantasmi
degli obbrobrii ed oltraggi patiti,
tanto più sensibili a lui, quanto che, per
confessione di tutti, fu il più superbo
uomo del mondo, e maggiormente per
l'esecrabile affronto in lui fatto al tanto
venerabil carattere di vicario di Cristo,
e di capo visibile della Chiesa militante.
Meditava egli bensì delle strepitose vendette
e un concilio generale, per quivi
esporre l'ingiuria ridondante sulla Chiesa
tutta; ma, non reggendo allo sdegno
ed al dolore, per cui s'infermò, fuori di
sè spirò l'anima nel dì 11 d'ottobre dell'anno
presente. Racconta qui Ferreto
Vicentino <span class="fnote">[Ferretus Vicentinus, Hist., lib. 3, tom. 9 Rer.
Ital.]</span>, autore vivuto in questi tempi,
delle particolarità taciute dagli altri,
le quali non mantengo per vere, ma che
tuttavia non han ciera di favole, e forse
furono soppresse da altri per non dispiacere
a chi tradì lo stesso pontefice. Narra
egli adunque che uscirono ad incontrare
il papa con una frotta d'armati due dei
cardinali Orsini, <i>Matteo Rosso</i> e <i>Jacopo</i>,
e il condussero a dirittura al palazzo del
Vaticano. A me è noto che allora nella
casa degli Orsini fiorivano due cardinali.
Napoleone e Matteo Rosso. Nulla so
di un Jacopo. Il Ciacconio v'aggiugne il
terzo, cioè <i>Francesco</i> cardinale Orsino,
<span class="pagenum" id="Page_285">[285]</span>
creato da papa Bonifazio. E Dino Compagni <span class="fnote">[Dino Compagni, lib. 2, tom. 9 Rer. Ital.]</span>
anch'egli il chiama degli Orsini.
Probabilmente parla Ferreto del cardinal
<i>Jacopo Gaetano</i> de' Stefaneschi, nipote
degli Orsini, che ci diede la Vita di
san Celestino V. Ora il papa, che s'era
mezzo accorto dell'avere il suddetto cardinal
Napoleone, e, per attestato del suddetto
Dino Compagni, anche il cardinal
Francesco avuta mano nella trama suddetta,
con volto torvo cominciò a guatar
gli Orsini. Perciò questi, guadagnate le
guardie pontificie, cominciarono a tenerlo
stretto: laonde Bonifazio determinò
di levarsi dal Vaticano, per passare
al palazzo del Laterano, credendosi in
questa maniera sottrarsi alla potenza e
alle frodi degli Orsini. Ciò risaputo, Matteo
cardinale con altri suoi partigiani fu
a pregarlo di non muoversi, col pretesto
di nuovi pericoli dalla parte del re di
Francia; e trovatolo fermo nel suo proposito,
gl'intonò a visiera calata che non
ne partirebbe, e che essi non voleano
vedere de' nuovi scandali. Allora il papa
diede in escandescenze; e tentando pure
di voler eseguire il suo disegno, fu con
buona copia di guardie rinserrato nella
sua camera, facendosi intanto correre
voce, come è credibile, che ciò si facea
perchè il papa era fuor di cervello per la
passata orrenda burrasca. Infine, chiedendo
egli, se era prigione, gli fu risposto
di sì; e che, se avea fatto finora a modo
suo, da lì innanzi vivrebbe a modo altrui.
A queste intimazioni si accorò l'infelice
pontefice, diede nelle smanie, non
volle più cibarsi, non potè più prendere
sonno, ma furioso diede poi termine alla
sua vita una notte, senza che se ne accorgessero
i cortigiani suoi. Anche la
Cronica di Parma <span class="fnote">[Chron. Parmense, tom. 9 Rer. Ital.]</span> attesta questa nuova
prigionia del pontefice. Ma forse procedette
ciò dalla prudenza di quei cardinali
in vedere il misero pontefice fuor
di senno e nelle furie; laonde fu creduto
necessario il tenerlo stretto, perchè non
<span class="pagenum" id="Page_286">[286]</span>
ne seguissero altre scandalose novità. E
tal fu il fine di papa Bonifazio VIII, personaggio
che nella grandezza dell'animo,
nella magnificenza, nella facondia ed accortezza,
e nel promuovere gli uomini
degni alle cariche, e nella perizia delle
leggi e dei canoni ebbe pochi pari; ma
perchè mancante di quell'umiltà che sta
bene a tutti, e massimamente a chi esercita
le veci di Cristo, maestro d'ogni
virtù, e soprattutto di questa; e perchè
pieno d'albagia e di fasto, fu amato da
pochi, odiato da moltissimi, e temuto da
tutti. Non lasciò indietro diligenza alcuna
per ingrandire ed arricchire i suoi parenti,
per accumular tesori, ed anche per
vie poco lodevoli. Fu uomo pieno d'idee
mondane, nemico implacabile de' Ghibellini,
e li perseguitò per quanto potè; ed
essi, in ricompensa, ne dissero quanto
male mai seppero, e il cacciarono ne' più
profondi buroni dell'inferno, come si
vede nel poema di Dante <span class="fnote">[Nell'Inferno.]</span>. Benvenuto
da Imola parte il lodò <span class="fnote">[Benevenutus de Imola, Comment. in Dant.]</span>, parte il biasimò,
conchiudendo in fine ch'egli era
<i>un magnanimo peccatore</i>; e divolgarono,
aver <i>papa Celestino V</i> detto che egli entrerebbe
nel pontificato qual volpe, regnerebbe
come lione, morrebbe come
cane. Verisimilmente quel santo uomo
non proferì mai queste parole. Piuttosto
le inventarono i suoi malevoli, autorizzandole
poi col metterle in bocca di un
santo. Il frutto di chi non sa farsi amare
è quello di farsi almeno lacerare, se non
succede di peggio. Radunatisi alcuni giorni
dopo la morte e sepoltura di papa
Bonifazio i cardinali nel conclave, diedero
da lì a poco, cioè nel dì 22 d'ottobre,
per successore ad un papa mondano,
turbolento e iracondo, un papa
santo e pacifico <span class="fnote">[Giovanni Villani, lib. 8, cap. 66. Ptolomaeus
Lucensis, Histor. Bernardus Guido, et alii.]</span>; cioè <i>Niccolò dell'ordine
de' Predicatori</i>, cardinale e vescovo
di Ostia, bassamente nato nel territorio
di Trivigi, ma per le insigni sue virtù alzato
<span class="pagenum" id="Page_287">[287]</span>
ai primi onori, e dignissimo di sedere
nella cattedra di san Pietro. Prese egli
il nome di <i>Benedetto XI</i>, e fu coronato
nella festa d'Ognissanti. Si trovò a quella
funzione <i>Carlo II</i> re di Napoli con <i>Roberto
duca</i> di Calabria e <i>Filippo principe</i>
di Taranto suoi figliuoli, essendovi egli
accorso con molte milizie per assicurare
la quiete di Roma. Fu detto che papa
Bonifazio, perchè questo re gli avea negato
l'aiuto dell'armi contra del re di
Francia, se fosse vivuto, gli avrebbe fatto
gran male; e che già se la intendeva per
questo con <i>don Federigo</i> re di Sicilia:
dal che nondimeno esso don Federigo si
mostrò alieno, e venne solamente con
delle navi ad Ostia per dar soccorso al
pontefice nelle ultime sue sciagure.
</p>

<p>
Tentò in quest'anno <i>Matteo Visconte</i>
di ritornar in Milano, e fece de' negoziati
con <i>Alberto Scotto</i> signore di Piacenza <span class="fnote">[Chron. Parmense, tom. 9 Rer. Ital.]</span>,
quel medesimo che l'avea poco
anzi tradito. Era lo Scotto uomo volubile,
e forse mal soddisfatto de' Torriani,
laonde infatti s'accordò col Visconte.
Ritiratosi dunque dalla lega suddetta,
uscì in campagna nel mese d'ottobre,
menando un grosso esercito unito cogli
Alessandrini e Tortonesi, affine di ricondurre
Matteo col figliuolo Galeazzo in
Milano. Fu secondato ancora dai Parmigiani,
i quali inviarono gente a far le
guardie a Piacenza. Dal canto loro si
mossero ancora i Veronesi e Mantovani
in favore del Visconte. Ma i Torriani coi
Milanesi, Bergamaschi, Cremonesi, Lodigiani,
Comaschi, Cremaschi, Pavesi, Vercellini
e Novaresi, potentemente anche
essi fecero oste per impedire i tentativi
de' nemici <span class="fnote">[Corio, Istor. di Milano.]</span>; e venne in persona <i>Giovanni
marchese</i> di Monferrato a Milano,
siccome antico nemico de' Visconti, per
contrastar loro ogni avanzamento. Per
così gagliarda opposizione nulla potè fare
Alberto Scotto; e Matteo Visconte, che si
era impadronito di Bellinzona, Lugano,
Varese e del Borgo di Vico, e teneva come
<span class="pagenum" id="Page_288">[288]</span>
assediata la città di Como, al vedere
che si facea un gran preparamento di
armi per isnidarlo da que' paesi, si ritirò
anch'egli, e venne ad assicurarsi in Piacenza.
Negli anni addietro la città di
Brescia <span class="fnote">[Chron. Caesen., tom. 14 Rer. Ital.]</span> si trovava in somma disunione
per varie fazioni interne e per li
Ghibellini fuorusciti. Nel marzo dell'anno
1298 presero que' cittadini il salutevol
consiglio di riunirsi, e di richiamare in
città i nobili sbanditi. Il che fatto, per
ischivar le preminenze e gare nel governo,
costituirono per loro governatore <i>Bernardo
de' Maggi</i> vescovo della città per
cinque anni avvenire. Terminava in questo
anno la giurisdizione sua; ma avendo
egli assaggiato il dolce del comando, e
volendo continuar nella signoria, perchè
se gli opponeva Tebaldo de' Brusati, uno
de' più potenti nobili, guelfo di professione,
coll'adoperar la forza, il cacciò in
esilio con altre nobili famiglie, e massimamente
i Griffi, Gonfalonieri ed Ugoni.
Questo Tebaldo fu poi nell'anno seguente
mandato <span class="fnote">[Chron. Parmense, tom. 9 Rer. Ital.]</span> per conte ossia governator
della Romagna da <i>papa Benedetto XI</i>.
Anche in Parma <span class="fnote">[Malvecius, Chron. Brixian., tom. 14 Rer.
Italic.]</span> fu proposto di rimettere
in città tutti gli usciti, cioè la
parte del vescovo. <i>Ghiberto da Correggio</i>
quegli era che più degli altri si sbracciava
per questa pace. Non mancavano contradditori,
e si fu alla vigilia d'una battaglia
fra loro; ma, per cura di <i>Cavalcabò
marchese</i> di Viadana e d'altri Cremonesi,
cessò l'animosità e il rumore, e finalmente,
accettata la concordia, nella festa
di san Jacopo di luglio rientrarono in
Parma tutti gli usciti con ghirlande in
capo, e non ne seguì contrasto alcuno.
Si venne allora a conoscere il perchè Giberto
da Correggio si fosse cotanto scaldalo
per questa concordia. Dopo la nona
del giorno stesso i medesimi usciti già
guadagnati, unitisi cogli amici e fautori
d'esso Giberto, cominciarono con alte
<span class="pagenum" id="Page_289">[289]</span>
voci a gridare: <i>Viva, viva il signor Giberto</i>.
Tumultuariamente per questo si
tenne consiglio, e in esso fu data al medesimo
Giberto la signoria della città.
Fecesi in quest'anno sentire un fiero tremuoto
nella marca d'Ancona, nella Romagna,
in Venezia e Schiavonia, per cui
spezialmente in Fano e Sinigaglia caddero
a terra molte torri e case. In Firenze <span class="fnote">[Giovanni Villani, lib. 8, cap. 68. Dino Compagni,
lib. 3.]</span>,
per la prepotenza di Corso Donati, capo
della parte nera, cioè guelfa, si venne a
tal rottura fra i cittadini, che era per
succederne lo sterminio della città, se
non accorrevano i Lucchesi con grosso
nerbo di cavalleria e fanteria per mettere
pace. Loro fu conceduta per questo
molta balia, ed essi pubblicarono varii
bandi, tanto che si quetò la terra per
allora.
</p>

<hr />
</div>

<div class="chapter">
<h2 class="hidden" id="MCCCIV">MCCCIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccciv</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Benedetto XI</span> papa 2.</td>
  </tr>
  <tr>
    <td><span class="smcap">Alberto</span> Austriaco re de' Romani 7.</td>
  </tr>
</table>

<p>
I pensieri del buon <i>papa Benedetto XI</i>
miravano tutti alla pace. Non era egli nè
guelfo nè ghibellino, ma padre comune;
non seminava, ma toglieva le discordie;
non pensava ad esaltar parenti, non a procacciar
moneta; e più all'indulgenza che
al rigore era portato il benigno animo
suo. Diede l'assoluzione ai due deposti
cardinali <i>Jacopo</i> e <i>Pietro</i> Colonnesi, e restituì
loro molti privilegii, ma non gli
Stati, nè il cappello cardinalizio. Fulminò
le censure contra di Guglielmo da Nogareto,
Sciarra dalla Colonna ed altri che
aveano insultato il defunto pontefice, e
rubato il tesoro della Chiesa in Anagni.
Cassò o mitigò molte costituzioni d'esso
papa Bonifazio, perchè fatte di suo capriccio,
senza voler dipendere dal consiglio
dei fratelli, cioè del sacro collegio
de' cardinali. Specialmente annullò quelle
che riguardavano <i>Filippo re</i> di Francia,
<span class="pagenum" id="Page_290">[290]</span>
con rimettere quel re e regno in possesso
di tutti i suoi privilegii. Ma il santo padre,
stando in Roma, si trovava come in
prigione, perchè in città piena allora di
fazioni e di prepotenti; e i primi fra essi
erano i cardinali delle famiglie grandi di
Roma, che a modo loro voleano raggirar
la corte; laonde restavano impuniti i
misfatti, e una sfrenata licenza regnava
dappertutto <span class="fnote">[Ferretus Vicentinus, lib. 3, tom. 9 Rer.
Italic.]</span>. Al buon papa pareva
mille anni un'ora, per potersi levare da
sì scompigliata città; e però, venuta la
primavera, pubblicò di voler per sua divozione
passare ad Assisi. Se gli opposero
forte i cardinali, per paura che
scappasse loro dalle unghie; ma per buona
fortuna il cardinal <i>Matteo Rosso</i> degli Orsini,
capo di gran fazione, per suoi segreti
fini approvò l'andata; e così venne
il buon papa a Perugia, dove piantò la
sua residenza. Bramoso intanto di ridurre
alla pace i troppo disuniti Fiorentini,
spedì colà <i>Niccolò da Prato</i> cardinale
e vescovo d'Ostia, personaggio di
gran senno ed attività, e ghibellino di nascita,
incaricandolo specialmente di ridurre
in Firenze la parte de' Bianchi
fuorusciti <span class="fnote">[Giovanni Villani, lib. 8, cap. 69. Dino Compagni,
lib. 3.]</span>. Andò il cardinale, trovò il
popolo tutto per lui, che gli diede ampia
balia di far la pace. Ma i grandi della
parte nera, cioè guelfa, non potendo sofferire
che i Bianchi ghibellini tornassero
e volessero parte nel governo, nè sapendo
come parar questo colpo, ricorsero ad
un sottile inganno; e fu quello di fingere
una lettera a nome del cardinale legato,
col suo sigillo, ai Bolognesi, acciocchè
venissero con tutte le loro forze a Firenze.
Arrivarono i Bolognesi con gran
gente sino al piano di Mugello; e, udita
la lor venuta, come ordinata dal legato,
i grandi fiorentini ne fecero alti schiamazzi,
e se ne risentì forte anche il popolo.
E tuttochè il cardinale protestasse
di non avere mai scritto perchè i Bolognesi
<span class="pagenum" id="Page_291">[291]</span>
venissero, e li rimandasse indietro; pure
s'incagliarono in maniera gli affari, che
fu consigliato il cardinale di andare a
divertirsi per qualche giorno a Prato. Vi
andò egli, ma gli astuti Fiorentini avendo
sovvertiti segretamente i Guazzalotti, potente
famiglia di quella terra, ed altri
Guelfi, si levò a rumore il popolo di Prato
contra del cardinale, il quale non si
aspettava nella patria sua un trattamento
di tanta ingratitudine; e però se ne partì
tosto, con lasciare scomunicati i Pratesi,
e sotto l'interdetto la terra. Tornossene
a Firenze; ma, per quanto dicesse e facesse,
trovò ostinati nemici della concordia
que' cittadini; sicchè, veggendoli
già in procinto di tumultuare contra di
lui, gli convenne andarsene, con dare la
maledizione e sottoporre all'interdetto
quella città. Nè si dee tacere che, mentre
egli era in Firenze, accadde che quei popolani
fecero in Arno sopra barche una
rappresentazione orrida dell'inferno:
spettacolo veramente convenevole a quei
barbarici tempi. V'accorse il popolo, e
tanta fu la folla sul ponte della Carraia,
fabbricato allora di legno, che esso sprofondò,
e molta gente ne rimase annegata
o morta, o guasta in altra maniera. Partito
poscia il cardinal da Firenze, nel dì
10 di giugno, vennero all'armi que' cittadini
che tenevano per la pace, e gli altri
che la ricusavano. In tal congiuntura fu
attaccato ad alcune case il fuoco <span class="fnote">[Chron. Parmense, tom. 9 Rer. Ital.]</span>, e
questo, non trovando chi corresse a smorzarlo,
cotanto si dilatò, che distrusse palagi,
torri, case e fondachi senza numero.
Il Villani parla di più di mille e settecento
case rimaste in preda alle fiamme, con
perdita immensa di robe e mercatanzie.
Nè mai arrivavano i pazzi popoli a conoscere
i dolci frutti della concordia, gli
amari della discordia. Tentarono poscia i
fuorusciti di Firenze di sorprendere la
città; e venuti nel dì 20 di luglio sino
alle porte con isforzo di molte migliaia
di persone, si studiarono d'entrarvi; ma
dal popolo, che tutto fu in armi, furono
<span class="pagenum" id="Page_292">[292]</span>
non solo respinti, ma anche sconfitti colla
perdita di molte persone.
</p>

<p>
Poco tempo godè la Chiesa di Dio
dell'ottimo papa <i>Benedetto XI</i>, imperciocchè,
soggiornando egli in Perugia, nel mese
di luglio del presente anno passò a miglior
vita <span class="fnote">[Giovanni Villani, lib. 8, cap. 80. Ferretus
Vicentinus, lib. 3, tom. 9 Rer. Ital.]</span>. Intorno al giorno della sua
morte veggo assai discordi gli scrittori.
Fu così inaspettata morte attribuita a
veleno, dicendosi, che mentre egli era a
tavola, venne un giovinetto vestito da
donna, che a nome della badessa di santa
Petronilla gli presentò un bacino d'argento
con dei fichi-fiori, che soleano molto
piacergli. Ivi era nascosa la sua morte:
però, dopo averne mangiati assai, cadde
tosto infermo di febbre, e in pochi dì
sbrigò da questa vita. Ferreto Vicentino,
che fa due scalchi del pontefice manipolatori
di questo, non so se vero o immaginato,
assassinio, scrive che ne fu data
la colpa a <i>Filippo il Bello</i> re di Francia,
perchè corse voce che questo papa volesse
confermare la scomunica contra
di lui: cosa che non si accorda coi brevi
favorevoli ad esso re, rapportati dal Rinaldi <span class="fnote">[Raynald., in Annal. Eccles.]</span>.
Se pur ha fondamento la di lui
morte violenta, più verisimile è quanto
scrive Giovanni Villani: cioè che essa venisse
da qualche cardinale di depravata
coscienza, giacchè non ne mancava in
que' tempi, o perchè egli avea riprovati
molti atti di papa Bonifazio VIII, o perchè,
secondo l'asserzion di Ferreto, si
scoprì ch'egli volea fissar la sua residenza
in Lombardia, per sottrarsi alla
tirannia d'alcuni di que' porporati che
poteano a lui fare ciò che aveano fatto al
suddetto papa Bonifazio. Quel che intanto
è certo, morì questo buon pontefice in
concetto di santità; Dio ancora il glorificò
dopo morte con varii miracoli, di
modo che pochi anni sono che <i>Benedetto
XIII</i> sommo pontefice il registrò
nel catalogo de' beati, e la sua vita si
legge scritta e publicata dal canonico Antonio
<span class="pagenum" id="Page_293">[293]</span>
Scotto di Trivigi. Come poi passasse
il conclave per l'elezion di un successore,
lo dirò all'anno seguente. Nel
mese di marzo del presente anno <i>Alberto
Scotto</i> signor di Piacenza <span class="fnote">[Chron. Parmense, tom. 9 Rer. Ital. Chron
Placent., tom. 16 Rer. Ital.]</span>, dappoichè
colle frodi s'era tirata addosso la nemicizia
de' popoli circonvicini, fatta oste
contro ai Pavesi, prese alcune loro castella,
e diede il guasto al paese: nella
qual occasione i Parmigiani mandarono
in aiuto di lui cento uomini d'armi da
due cavalli l'uno. Ma nel maggio appresso
i Pavesi, Milanesi, Lodigiani, Vercellini,
Novaresi, Cremaschi e Comaschi,
Giovanni marchese di Monferrato, un
figliuolo del medesimo Alberto ribello
del padre, entrarono dalla parte del Pavese
con un grosso esercito sul Piacentino, e,
fermato il campo a Fontana, cominciarono
a saccheggiar il paese sin quasi alle
porte di quella città. In aiuto dello Scotto
si mosse Matteo da Correggio, fratello
di Giberto signore di Parma, con tutta
la cavalleria e fanteria parmigiana. Vi
corsero ancora gli Alessandrini, Tortonesi
ed Astigiani, e <i>Galeazzo</i> figliuolo di
<i>Matteo Visconte</i>. Erano usciti anche i
Cremonesi contra di Piacenza, ma si fermarono
perchè i Mantovani e Veronesi
minacciarono di assalire il loro distretto.
Non ostante questa gran mossa d'armi,
niun combattimento seguì, e il tutto si
ridusse a guasti e saccheggi. Ma sì gravi
nemicizie di Alberto Scotto faceano star
malcontenti i più dei Piacentini, perché
ne pagavano essi il fio; e però nel mese
d'agosto tentarono di deporlo. Prevalse
egli, e rimasero morti e banditi molti dei
congiurati, e nominatamente due della
nobil casa de' Confalonieri, le case dei
quali, siccome ancor quelle de' Visconti
Piacentini, furono atterrate. Tornarono
poscia nel settembre i collegati sopraddetti
dalla parte di Cremona a guastar il contado
di Piacenza sino alle porte della città,
con fare immenso bottino. E nel
novembre tolsero il castello di Rivalgerio
<span class="pagenum" id="Page_294">[294]</span>
e la città di Bobbio che dianzi ubbidiva
a Piacenza. Disperati per tanti danni i
Piacentini, si rivoltarono quasi tutti contra
di Alberto Scotto. Sotto colore di
sostenerlo accorse colà <i>Giberto da Correggio</i>
signore di Parma con tutta la sua
gente e milizia; andò a finir la faccenda
in un giuoco di mano, perchè il Correggiesco
consigliò lo Scotto a ritirarsi per
ora in Parma; e dacchè fu partito, Giberto
si fece proclamar signore di Piacenza
da alcuni di que' cittadini, e da
tutta la gente sua. Così una volpe cacciò
l'altra. Ma ebbero corti i piedi le contentezze
e frodi del Correggiesco. I Piacentini,
che non voleano avere cacciato un padrone
per averne un altro, tutti un dì diedero
di mano all'armi, gridando <i>popolo, popolo,</i>
e bisognò che Giberto si affrettasse
a scapparsene a Parma. Fu poi bandito
Alberto Scotto con assai de' suoi amici,
spianati i suoi palagi, e rimessi in città
tutti i fuorusciti. Ancora in Asti succederono
delle novità. Comandava quasi a
bacchetta in quella città <i>Giovanni marchese</i>
di Monferrato <span class="fnote">[Chron. Astense, cap. 53, tom. 11 Rer. Ital.
Chron. Parmense, tom. 9 Rer. Ital.]</span>; e temendo quel popolo
di perdere un dì la libertà, segretamente
si raccomandò a <i>Carlo II</i> re di Napoli, e
a <i>Filippo di Savoia</i> principe della Morea,
che mandarono molta gente in aiuto di
essi e dei Soleri, nobil famiglia fuoruscita.
Con queste forze nel mese di maggio,
correndo la festa dell'Ascensione, rientrarono
in quella città i Soleri per forza,
e ne scacciarono i Gottuari ed altri loro
avversarii, col saccheggio e bruciamento
delle lor case. Parimente in Bergamo fu
mutazione, perchè, entrativi i Bonghi e
Rivoli, ne fecero uscire i Soardi e Coleoni
e i lor seguaci. Tali erano in questi
tempi le gran faccende, cioè le pazzie di
tante città italiane. Certamente quantunque
niun tempo possa vantar esenzione
da' guai, pure cieco ed ingrato a Dio
sarebbe chi non riconoscesse la felicità
de' nostri, paragonando col presente lo
stato sempre inquieto e sedizioso della
<span class="pagenum" id="Page_295">[295]</span>
Italia ne' secoli, de' quali ora parliamo.
Fu eziandio guerra in quest'anno fra i
Padovani e Veneziani, perchè i primi voleano
far delle saline al lido del mare: il
che veniva loro contrastato dagli altri,
che pretendeano di lor giurisdizione quei
siti. Fabbricarono anche i Padovani alcune
fortezze in que' siti, e in vicinanza di
Chiozza una terra, a cui, per far onta
a' Veneziani, posero il nome di Genova
picciola. Perciò ne seguirono zuffe ed
ammazzamenti <span class="fnote">[Chron. Patavin., tom. 8 Rer. Ital.]</span>; ma, per interposizione
di amici, si venne in questo medesimo
anno a buona concordia. Ferreto Vicentino <span class="fnote">[Ferretus Vicentinus, tom. 9 Rer. Ital.]</span>
scrive che n'ebbero i Padovani
delle percosse; e però i saggi s'appigliarono
ai consigli di pace. In Verona <span class="fnote">[Contin. Chron. Veronens., tom. 8 Rer. Ital.]</span>
nel dì 7 di marzo diede fine a' suoi giorni
<i>Bartolommeo dalla Scala</i> signor di quella
città, e succedette a lui nel dominio <i>Alboino</i>
suo fratello.
</p>

<hr />
</div>

<div class="chapter">
<h2 class="hidden" id="MCCCV">MCCCV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccv</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Clemente V</span> papa 1.</td>
  </tr>
  <tr>
    <td><span class="smcap">Alberto</span> Austriaco re de' Romani 8.</td>
  </tr>
</table>

<p>
Per undici mesi stettero disputando
in Perugia i cardinali, senza mai potersi
accordare nell'elezione del novello pontefice.
Erano essi divisi in due fazioni <span class="fnote">[Giovanni Villani, lib. 8, cap. 80.]</span>.
Capo dell'una il <i>cardinal Matteo Rosso</i>
degli Orsini con <i>Francesco Gaetano</i> nipote
di papa Bonifazio VIII, guelfi amendue,
che desideravano un papa italiano,
amico della memoria d'esso Bonifazio.
Capo dell'altra il <i>cardinale Napoleone</i> degli
Orsini dal Monte col <i>cardinale Niccolò
da Prato</i>, tutti e due parziali del re
di Francia e de' Colonnesi, e però bramosi
di un papa franzese, opposto alle
massime di papa Bonifazio. Soffiavano
dall'una parte i Colonnesi, segretamente
venuti a Perugia; dall'altra faceano negoziati
<i>Carlo II re</i> di Napoli e<i> Filippo il
<span class="pagenum" id="Page_296">[296]</span>
Bello re</i> di Francia <span class="fnote">[Ferretus Vicentinus, lib. 3, tom. 9 Rer. Ital.]</span>, e fu creduto ancora
che il danaro franzese entrasse a
perorare in questa congiuntura. Finalmente
i Perugini, veggendo andar troppo
in lungo questa mena, ristrinsero quei
porporati, e cominciarono anche a tenerli
corti di vivanda, acciocchè s'inducessero
ad accordarsi. Ora L'astuto cardinal
da Prato propose un dì al cardinal
Francesco Gaetano un ripiego per terminar
questa pendenza. E fu, che la fazion
di Matteo Orsino nominasse tre
oltramontani abili al papato, e che quella
di Napoleone eleggesse uno dei tre, qual
più le piaceva. Accettato il partito, i primi
nominarono tre arcivescovi franzesi <span class="fnote">[S. Antonin., P. III, tit. 21.]</span>,
creature di papa Bonifazio VIII,
ponendo in capo di lista <i>Bertrando del
Gotto</i>, appellato Raimondo per errore
dal Villani, arcivescovo di Bordeaux, tanto
più perchè esso era poco amico del re
Filippo, per gravi dissapori occorsi fra
loro, immaginandosi che qualunque d'essi
che fosse eletto, sarebbe nemico del re
di Francia, e amico della memoria di papa
Bonifazio. Allora lo scaltro cardinal da
Prato per secreti messi con tutta diligenza
spediti fece intendere al re Filippo
di cattivarsi l'amicizia dell'arcivescovo
di Bordeaux, perchè quello sarebbe il
papa. A questo avviso, il re segretamente
fu ad abboccarsi con esso arcivescovo,
dicendogli essere in mano sua il farlo
papa, e che il farebbe, purchè s'obbligasse
ad accordargli sei grazie: cioè di
riconciliar lui e tutti i suoi seguaci colla
Chiesa, dando il perdono del misfatto
commesso nella presura di papa Bonifazio;
di abolire la memoria d'esso Bonifazio;
di rendere il cappello a <i>Jacopo</i> e
<i>Pietro dalla Colonna</i>; di far cardinali alcuni
che egli proporrebbe; e di accordargli
le decime del clero di Francia per
cinque anni. Riserbossi in petto la sesta,
la quale, secondo le apparenze, fu di trasportare
in Francia la Sede apostolica.
L'arcivescovo, tutto ansante di vedersi
<span class="pagenum" id="Page_297">[297]</span>
in capo la tiara pontificia, stabilì tosto il
mercato, giurò le promesse sopra il corpo
del Signore, diede anche per ostaggi
al re un suo fratello e due suoi nipoti,
e però il re immediatamente rispedì il
segreto messo al cardinale di Prato e
agli altri di sua fazione, con ordine di
prendere per papa Bertrando del Gotto;
e infatti ne seguì l'elezione secondo il
concerto. Ah mali arnesi della Chiesa di
Dio! In mano d'essi avea la Provvidenza
messo l'eleggere un sommo pontefice,
non già per servire alle mondane cupidigie
di loro e de' principi della terra, ma
bensì per procurare il maggior bene del
popolo cristiano: ecco il frutto dello
scisma, della cabala e dell'ambizione, che
li portò ad eleggere sì lontano un pastore
da loro mal conosciuto; ed ecco come
tradirono l'intenzion di Dio e le coscienze
proprie con una elezione per sè
stessa illecita e scandalosa, recando, insieme
colla rovina dell'Italia, una piaga
sempre memorabile alla Sede di san Pietro.
Stettero ben poco ad accorgersi del
deplorabile lor fallo i cardinali <span class="fnote">[Bernard. Guid., in Vit. Clement. V. Ptolomaeus
Lucensis, Hist. Eccles.]</span>; perchè
accettata che fu nel dì 23 di luglio
l'elezione dall'arcivescovo (il qual prese
il nome di <i>Clemente V</i>), furono chiamati
in Francia, e per quante ragioni sapessero
addurre in contrario, bisognò
ubbidire. Così passò in Francia la Sede
apostolica, e vi restò poi per settanta
anni, in cattività somigliante alla babilonica,
perchè schiava delle voglie dei re
franzesi, con provenirne infiniti disordini
e mali alla Chiesa e all'Italia, dei quali
si andrà in parte favellando negli anni
seguenti. Venuto a Lione il novello papa,
ivi nella domenica fra l'ottava di san
Martino fu solennemente coronato, e servito
da <i>Filippo re</i> di Francia, da <i>Carlo di
Valois</i> e da altri principi, col concorso
d'innumerabil popolo. Ma occorse una
sciagura che fu presa per mal augurio.
Nella processione, o cavalcata, per la gran
calca della gente, si rovesciò un muro in
<span class="pagenum" id="Page_298">[298]</span>
vicinanza del papa, per cui egli stesso
cadde da cavallo, e andò per terra la
corona pontificia, un cui carbonchio o
rubino di valore di sei mila fiorini d'oro
si perdè, ma fu poi ritrovato. Vi morirono
alcuni baroni, e fra gli altri Giovanni
duca di Bretagna. Gravemente ancora
ne fu leso Carlo fratello del re, ma
ne guarì. Per questo caso immense furono
le dicerie della gente. Anche nel dì
25 del mese di novembre, nata rissa tra
la famiglia del papa e de' cardinali, vi
restò ucciso un di lui fratello <span class="fnote">[Westmon. flosc., Histor.]</span>. Fece
poi nel seguente dicembre papa Clemente
una promozione di dieci cardinali, nove
franzesi a petizione del re di Francia, ed
uno inglese. Se questo piacesse ai cardinali
italiani, Dio vel dica. Restituì inoltre
il cappello cardinalizio a Jacopo e Pietro
dalla Colonna.
</p>

<p>
Nel mese d'aprile di quest'anno <i>Azzo
VIII marchese</i> d'Este, signor di Ferrara,
Modena e Reggio <span class="fnote">[Annal. Estenses, tom. 15 Rer. Ital.]</span>, condusse in
moglie <i>Beatrice</i> figliuola di <i>Carlo II re</i> di
Napoli. Gran solennità fu fatta in tale occasione.
Ma queste nozze misero in gelosia
i suoi vicini, temendo tutti che la sua
alleanza con un principe sì potente mirasse
a mettere il giogo ai popoli d'intorno.
Furbescamente ancora si disseminò
una voce, che il marchese volea
dare in dote alla regal sua moglie le città
di Modena e di Reggio: il che diede molta
apprensione a chi le prestò fede <span class="fnote">[Ptolom. Lucensis, in Vita Clement. V.]</span>. Ora
accadde che nel dì 6 d'agosto le fazioni
di Parma vennero all'armi, e gran tumulto
ne succedette <span class="fnote">[Chron. Parmense, tom. 9 Rer. Ital.]</span>. La peggio toccò
alle nobili famiglie de' Rossi e dei Lupi,
che si salvarono colla fuga, e perciò furono
bandite con tutti i loro seguaci. Per
questo la parte guelfa di Parma s'infievolì
non poco; e rientrati in quella città
molti Ghibellini banditi in addietro, vi
rinforzarono maggiormente la loro fazione.
Da lì a non molto si scoprì il disegno
<span class="pagenum" id="Page_299">[299]</span>
d'alcuni nobili, di deporre dalla signoria
di Parma <i>Giberto da Correggio</i>, e
fu detto che il marchese Azzo Estense tenesse
mano al trattato. Vero o falso che
ciò fosse, perchè Giberto sapeva ben fabbricar
delle tele, certo è ch'egli segretamente
si collegò coi Bolognesi, Veronesi
e Mantovani, a' danni del marchese; e
non solo ebbe dalla sua i fuorusciti di
Reggio e di Modena, ma nelle stesse due
città maneggiò delle congiure. Poscia nel
mese d'ottobre, quando a tutt'altro pensava
il marchese, Giberto co' Parmigiani
venne alle porte di Reggio, e i Bolognesi
con tutto il loro sforzo, dopo aver preso
a tradimento il ponte di Sant'Ambrosio,
giunsero alle porte di Modena, credendosi
di mettere il piede in tutte e due
queste città. I provvisionati del marchese
valorosamente difesero Reggio. In Modena
i nobili da Savignano levarono il
rumore contra la guarnigione marchesana;
ma questa prevalse, e si sostenne
tanto, che, arrivato da Ferrara il marchese,
i Bolognesi si ritirarono, e si quetò
la burrasca colla prigionia di diciassette
de' nobili suddetti. Fecero poi le genti
del marchese delle scorrerie sul Parmigiano,
tentando di far rimuovere i Correggeschi
dall'assedio di Soragna, dove
s'erano afforzati i Rossi e i Lupi fuorusciti
di Parma; ma non poterono impedire
che quella terra non si arrendesse
sul fine dell'anno a patti di buona guerra.
Nel gennaio di quest'anno <i>Giovanni
marchese</i> di Monferrato diede fine alla
sua vita, e alla diritta nobilissima linea di
que' principi, perchè morì senza figliuoli <span class="fnote">[Benvenuto da S. Giorgio, Istor. del Monferrato,
tom. 23 Rer. Ital.]</span>.
Lasciò erede de' suoi Stati <i>Jolanta</i>,
ossia <i>Violanta</i> sua sorella, imperadrice
di Costantinopoli, e i suoi figliuoli. Ora
<i>Manfredi marchese</i> di Saluzzo, il quale,
per testimonianza di Guglielmo Ventura <span class="fnote">[Chron. Astense, cap. 15, tom. 11 Rer. Ital.]</span>,
per linea traversale mascolina
discendeva dal medesimo sangue de' marchesi
di Monferrato, senza voler attendere
<span class="pagenum" id="Page_300">[300]</span>
il testamento di Giovanni, entrò
coll'armi in possesso della maggior parte
del Monferrato. Ma, secondo i documenti
recati da Benvenuto da San Giorgio, sulle
prime il marchese di Saluzzo prese solamente
il titolo di governatore e difensore
del marchesato del Monferrato, insieme
col comune di Pavia e con <i>Filippone conte</i>
di Langusco, signore di Pavia. E si vede
che col loro consentimento i Monferrini
spedirono ambasciatori a Costantinopoli,
pregando l'imperadrice di venir ella in
persona a prendere il possesso e governo
degli Stati, oppure di mandar loro uno
de' suoi figliuoli. Fu fatta poi correre
voce, la qual giunse anche a Costantinopoli,
che <i>Margherita di Savoia</i>, rimasta
vedova del marchese Giovanni, era gravida,
il che ritardò le risoluzioni della
corte greca: tutte invenzioni del suddetto
marchese di Saluzzo, il quale aspirava
alla padronanza del Monferrato.
Ma, chiarita la falsità di questa gravidanza,
il greco imperadore <i>Andronico</i>
<i>Comneno</i> Paleologo e <i>Jolanta</i> sua moglie,
chiamata <i>Irene</i> dai Greci, presero la risoluzione
d'inviare in Italia il <i>principe</i>
<i>Teodoro</i> lor secondogenito a prendere il
possesso del Monferrato. A questo fine
prepararono gli occorrenti navigli, e un
nobile accompagnamento di sua persona.
Era in questi tempi <span class="fnote">[Giovanni Villani, lib. 8, cap. 82. Istorie Pistolesi,
tom. 11 Rer. Ital.]</span> la città di Pistoia
un buon nido de' Bianchi, ossia de' Ghibellini
di Toscana; e temendo i Fiorentini
che crescesse la di lei potenza coll'aiuto
de' Pisani, Aretini e Bolognesi,
tutti allora di parte ghibellina, pregarono
il re Carlo II di mandar loro per capitano
uno de' principi suoi figliuoli. Spedì
egli <i>Roberto duca</i> di Calabria nel mese di
aprile con trecento lancie e molta fanteria
d'Aragonesi e Catalani, gente a lui
somministrata da <i>Giacomo re</i> d'Aragona
suo genero. Ricevuto questo rinforzo, i
Fiorentini nel dì 26 di maggio con tutte
le lor forze andarono ad assediar Pistoia
dall'un lato, e i Lucchesi dall'altro. Vi
<span class="pagenum" id="Page_301">[301]</span>
stettero sotto più mesi; e benchè il <i>cardinal
Napoleone</i> e quello da Prato, siccome
ghibellini, inducessero papa Clemente
ad inviar colà ordini pressanti <span class="fnote">[Ferretus Vicentinus, Histor., lib. 3, tom. 9
Rer. Ital.]</span>,
perchè lasciassero in pace Pistoia; pure
i Fiorentini seguitarono a far i fatti loro;
perlochè furono scomunicati i rettori
della città e i capitani dell'oste, e fu
messo l'interdetto a Firenze.
</p>

<hr />
</div>

<div class="chapter">
<h2 class="hidden" id="MCCCVI">MCCCVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccvi</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Clemente V</span> papa 2.</td>
  </tr>
  <tr>
    <td><span class="smcap">Alberto</span> Austriaco re de' Romani 9.</td>
  </tr>
</table>

<p>
Rivocò in quest'anno <i>papa Clemente</i>
le esorbitanti costituzioni di <i>papa Bonifazio
VIII</i>, colle quali aveva asserito il
re e regno di Francia dipendenti e soggetti
anche nel temporale ai romani pontefici <span class="fnote">[Raynaldus, in Annal. Eccl.]</span>.
E intanto, sì entro che fuori
d'Italia, emanavano ordini di pagar decime
ai re, specialmente di Francia, Napoli
e Sicilia, collo spezioso pretesto di
conquistar l'imperio greco e la Terra
santa; al quale effetto si dicea farsi dei
preparamenti da <i>Carlo di Valois</i>. A tali
imprese esortò il papa anche i Genovesi
e Veneziani con belle lettere. Certo è
che furono pagate le decime, e in borsa
dei principi colò quel danaro, ma senza
che ne sentissero dolor di capo Greci,
Turchi e Saraceni: se non che i cavalieri
dello Spedale, oggidì di Malta, colle
lor forze impresero l'assedio di Rodi,
occupato dai Turchi, e continuando la
guerra per lo spazio di quattro anni,
finalmente se ne impadronirono. Ma
pelando con tal pretesto il papa e i cardinali
le chiese di Francia, sì gagliardi
furono i lamenti di quel clero, che lo
stesso re, benchè tanto amico del pontefice,
s'interpose per metter freno agli
abusi. Riuscì in quest'anno <span class="fnote">[Annal. Estenses, tom. 9 Rer. Ital. Chron.
Parmense, tom. 9 Rer. Italic. Chron. Bononiense,
tom. 18 Rer. Ital. Annal. Veteres Mutinens, tom. 11
Rer. Ital]</span> ai segreti
<span class="pagenum" id="Page_302">[302]</span>
maneggi de' Bolognesi e di <i>Giberto
da Correggio</i> signor di Parma, di dare
una fiera percossa ad <i>Azzo Estense</i> signor
di Ferrara, con ordire tradimenti
in Modena e Reggio, i quali ebbero il
desiato effetto. Nella notte precedente al
dì 26 di gennaio si levò a rumore il popolo
di Modena, incitato specialmente da
Manfredino da Sassuolo (cioè da chi era
costituito capitano della milizia dal marchese,
il quale più di lui che d'altri si
fidava) e da Sassuolo suo figliuolo, e da
Rinaldo da Marcheria altro capitano del
marchese. Ferreto Vicentino <span class="fnote">[Ferretus Vicentinus, Hist., tom. 9 Rer.
Ital.]</span> si stende
molto nella narrativa del fatto. A me
basterà di dire, che quantunque Fresco,
bastardo del marchese, cogli stipendiati,
venuto il giorno, facesse ogni possibil
resistenza, pure fu costretto a ritirarsi
nel castello, e il castello fece poca difesa,
perchè non era provveduto di viveri, e
convenne cederlo a patti di buona guerra.
In quello stesso giorno i Rangoni,
Savignani, Boschetti ed altri fuorusciti
rientrarono nella città, e si fece gran
festa e galloria per avere ricuperata la
libertà, ma libertà che costò ben cara ai
Modenesi, perchè tornò la discordia, e
mali infiniti si scaricarono da lì innanzi
sopra questa città, che, credendo di star
meglio, stette peggio dipoi, finchè tornò
sotto il dominio degli Estensi. La mutazion
di governo in Modena fu cagione
che nel dì seguente anche i Reggiani, animati
da questo esempio, si ribellassero al
marchese Azzo, e ne cacciassero a forza
il suo presidio colla morte di molti. Corse
tosto colà Giberto da Correggio con un
grosso corpo d'armati; e forse perchè
andò poi tessendo delle reti, per ottener
la signoria di quella città, da lì a pochi
giorni vi fu gran rumore, e Giberto prese
la piazza e il palazzo del comune. Ma
infine, contentandosi che i Reggiani prendessero
per loro podestà Matteo suo fratello,
<span class="pagenum" id="Page_303">[303]</span>
se ne tornò a Parma, e strinse in
questo tempo parentela con <i>Alboino dalla
Scala</i> signor di Verona, dandogli in moglie
una sua figliuola. Diedene un'altra
ancora a Francesco figliuolo di Passerino
de' Bonacossi, cioè di colui che fu dipoi
signore di Mantova. Presero i Mantovani
in queste rivoluzioni il castello di Reggiuolo
ai Reggiani, nè più lo renderono,
con grave danno e doglia del popolo di
Reggio. Nel mese di febbraio <span class="fnote">[Chron. Parmense, tom. 19 Rer. Ital.]</span> si
strinsero in lega le città di Parma, Modena,
Reggio, Mantova, Verona e Brescia,
tutte a' danni del <i>marchese Azzo</i>, con
disegno di cacciarlo anche fuori di Ferrara,
ma con tutti i loro sforzi non venne
lor fatto il colpo.
</p>

<p>
Accaddero in quest'anno anche in
Bologna delle fiere rivoluzioni <span class="fnote">[Matth. de Griffonibus, Chron. Bononiens.,
tom. 18 Rer. Ital.]</span>. Fu
creduto o provato che la fazion de' Lambertazzi
e Bianchi, cioè quella de' Ghibellini,
volesse far delle novità: però fu in
armi il popolo gridando: <i>Muoiano i Ghibellini,
vivano i Guelfi</i>. Per testimonianza
di Dino Compagni, fu questa una mena
de' Fiorentini, nemicissimi de' Ghibellini.
Molti d'essi Lambertazzi furono morti,
il resto prese la fuga, e ne seguirono saccheggi
e abbattimenti di parecchie case.
In queste turbolenze Romeo de Pepoli con
altri nobili preso, fu posto in quelle carceri,
ma poi rilasciato. Tornò quella città a
parte guelfa. Molte altre guerre seguirono
per questo sconcerto nel contado di Bologna,
ch'io tralascio. Ora, l'essere divenuta
la parte guelfa trionfante in Bologna,
servì a rimettere la buona armonia
fra quel comune ed il marchese Azzo
d'Este, capo dei Guelfi; e perciò non solamente
pace, ma anche lega fu stabilita
fra loro; e tanto essi Bolognesi che i Fiorentini,
caporali anche essi della fazione
guelfa, mandarono soccorsi di gente al
marchese, contra del quale <i>Bottesella dei
Bonacossi</i> signor di Mantova, <i>Alboino dalla
Scala</i> signor di Verona coi Mantovani,
<span class="pagenum" id="Page_304">[304]</span>
Veronesi, Bresciani, Parmigiani, Piacentini
ed altri della lor lega fecero grande
oste nel mese di luglio <span class="fnote">[Chron. Estense, tom. 15 Rer. Ital. Chron.
Parmense, tom. 9 Rer. Ital.]</span>. Presero essi
nel distretto di Ferrara Massa, Melara,
Figheruolo e la Stellata, con arrivar anche
sino alle porte di Ferrara, ma con
ritrovarvi quel popolo ben disposto alla
difesa; e però se ne tornarono a casa.
Vennero poi di nuovo essi collegati nel
mese di ottobre nel distretto di Ferrara,
ed ebbero a tradimento il forte castello
di Bregantino, nè poterono far di più.
Continuava tuttavia l'assedio di Pistoia,
sostenuto con gran vigore e disagi per
tutto il verno dai Fiorentini <span class="fnote">[Dino Compagni, lib. 3, tom. 9 Rer. Italic.
Giovanni Villani, lib. 8, cap. 82.]</span> e Lucchesi,
quando s'udì che veniva in Italia
il <i>cardinal Napoleone</i> degli Orsini, ghibellino
di genio, spedito da papa Clemente
V per legato in Italia, affin di pacificare
le città troppo divise nell'interno
loro, o in rotta coi vicini. I Fiorentini,
gente che sapeva far la punta agli aghi,
s'avvisarono tosto che egli verrebbe per
intorbidare il conquisto di Pistoia, giacchè
sapeano disgustato il pontefice per la
già mostrata disubbidienza: provvidero
al bisogno con un tradimento. Cioè fecero
entrare un frate in Pistoia, il quale
per parte loro promise le più belle cose
del mondo a quel popolo, di maniera che
parte per la fame, giunta quasi all'estremo,
e parte pel dolce suono delle esibite
vantaggiose condizioni, renderono infine
la terra nel dì 10 d'aprile <span class="fnote">[Istorie Pistolesi, tom. 11 Rer. Ital.]</span>. Niuna promessa
fu loro attenuta; anzi un terribile
strazio si fece di quell'infelice città.
Divisero i Fiorentini e Lucchesi fra loro
il contado, atterrarono tutte le mura e
fortezze della città, e ne spianarono le
fosse. Infierirono ancora contro i palagi
e le case dei Ghibellini e Bianchi, diroccandole:
in una parola, restò Pistoia
uno scheletro, e sotto l'aspro governo
de' vincitori. Venne in Italia il cardinal
<span class="pagenum" id="Page_305">[305]</span>
Napoleone, e, udita la resa di Pistoia,
ne fu molto dolente. Andossene a Bologna
per rimetter quivi la pace e gli
usciti. Anche ivi lavorarono sottomano
i Fiorentini <span class="fnote">[Dino Compagni, lib. 3, tom. 9 Rer. Italic.
Chron. Bononiense, tom. 18 Rer. Ital.]</span>, con far giocare danaro,
e indussero que' maggiorenti ad opporgli
un trattato pregiudiziale allo stato loro.
Perciò nel dì 22 di maggio commosso il
popolo a rumore, colle armi in mano
corse al palazzo del legato con tal furore
e minaccie, che gli convenne sloggiare, e
furono morti alcuni di sua famiglia, e rubata,
nell'andarsene, buona parte de' suoi
ricchi arnesi. Pien di vergogna e rabbia
si ritirò il cardinale ad Imola, e, quivi
stando, nel dì 24 di giugno <span class="fnote">[Annal. Caesen., tom. 14 Rer. Ital.]</span> scomunicò
i rettori ed anziani di Bologna, mise l'interdetto
alla città, la privò dello Studio,
con dichiarare scomunicato chi v'andasse
a studiare: il che fu la fortuna di
Padova, perchè tutti gli scolari passarono
allo Studio di quella città. Aveva egli
fatto sapere anche a' Fiorentini di voler
visitare la lor città, per liberarla dall'interdetto
e dalle censure. Gli fu fatto intendere
che non s'incomodasse, perchè
per allora non aveano bisogno di sue
benedizioni: con che restò egli nemico
ancora di Firenze, e riconfermò l'interdetto
e l'altre pene spirituali, delle
quali erano già aggravati. Signori di Bertinoro
in questi tempi erano i Calboli, e
faceano mal governo. Alberguccio dei
Mainardi, aiutato da' Forlivesi e Faentini,
nel dì 6 di giugno prese la terra; ed essendosi
ritirati i Calboli nel Girone, por
mancanza di vettovaglia, furono astretti
a renderlo, salve le robe e le persone.
Secondo la Cronica Forlivese <span class="fnote">[Chron. Forolivien., tom. 22 Rer. Ital.]</span>, passò
quella nobil terra in potere del comune
di Forlì. Una somigliante disgrazia accadde
a <i>Pandolfo Malatesta</i>, che era podestà
e quasi signore di Fano. Ne fu egli
scacciato nel luglio di quest'anno, ancorchè
avesse per sua guardia cinquecento
<span class="pagenum" id="Page_306">[306]</span>
cavalieri e trecento pedoni. Poscia
nel seguente agosto anche il popolo di
Pesaro, di cui era podestà, il fece con mala
grazia uscire della lor città. Perdè egli finalmente
anche Sinigaglia, di cui era quasi
signore. Per attestato del Corio <span class="fnote">[Corio, Istor. di Milano.]</span>, <i>Matteo
Visconte</i> venne con un buon corpo di
soldatesche in quest'anno per prendere
Vavro sul fiume Adda; ma, accorsi i Milanesi
coi lor collegati, fecero restar vani
i di lui attentati. Però, conoscendo egli
troppo contraria a sè la presente fortuna,
si ritirò finalmente in solitario luogo a
far vita privata e nascosa, aspettando
tempi più propizii a' suoi desiderii. Ferreto
Vicentino <span class="fnote">[Ferretus Vicentinus, lib. 3, tom. 9 Rer.
Italic.]</span> scrive che egli si ricoverò
prima al lago d'Iseo, e poscia
andò ad abitare nella villa di Nogarola,
che era di Bailardino da Nogarola, nei
confini di Mantova, dove da povero signore
dimorò circa cinque anni. <i>Galeazzo</i>
suo figliuolo fu in questi tempi podestà
di Trivigi.
</p>

<p>
In Genova <span class="fnote">[Georgius Stella, Annal. Genuens., tom. 17
Rer. Ital.]</span> per la festa dell'Epifania
i Doria (a riserva di Bernabò Doria)
con altri grandi della fazion mascherata,
cioè ghibellina, presero l'armi per abbassargli
Spinoli e la parte popolare. Furono
vinti dalla forza del popolo, e se n'andarono
in esilio. Allora il popolo costituì capitani
e governatori della città il suddetto
Bernabò ed Obizzone Spinola da Lucolo.
Anche il popolo piacentino <span class="fnote">[Chron. Placent., tom. 16 Rer. Ital.]</span> diviso in
due fazioni fu in armi nel dì 16 di maggio.
Restarono superiori nel conflitto i
Laudi, i Fulgosi e Visconte Pelavicino, e
fu cacciata dalla città la famiglia de' Fontana
con tutti i suoi seguaci. Approdò in
quest'anno a Genova <i>Teodoro</i> figliuolo di
<i>Andronico Comneno</i> imperador de' Greci,
venuto per entrare in dominio del Monferrato <span class="fnote">[Guillelmus Ventura, Chron. Astens., cap. 42
tom. 11 Rer. Ital.]</span>,
lasciatogli in eredità dal fu
<span class="pagenum" id="Page_307">[307]</span>
<i>marchese Giovanni</i> suo zio. Ma trovò quegli
Stati per la maggior parte occupati da
<i>Manfredi marchese</i> di Saluzzo e dai fuorusciti
d'Asti. Si prevalse di quella occasione
<i>Obizzino Spinola</i>, uno de' capitani
e come signori di Genova, per fargli
prendere in moglie Argentina sua figliuola,
al che condiscese Teodoro per
isperanza d'essere assistito ne' correnti
suoi bisogni dal potente suocero, e in
considerazione ancora di un'altra figliuola
d'esso Obizzino Spinola, maritata
con <i>Filippone conte</i> di Langusco e
signor di Pavia, la cui parentela potea
molto giovargli. Ciò fatto, venne a Casale
di Sant'Evasio, accolto con gran festa da
quel popolo e da altre terre del Monferrato,
che s'erano conservate fedeli, e si
gloriavano di aver per loro padrone il figliuolo
d'un imperadore. Qual fosse lo
stato allora del Monferrato e del Piemonte,
l'abbiamo da Guglielmo Ventura,
chiamato Ruffino da Benvenuto da San
Giorgio <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span>. Avea il suddetto marchese
di Saluzzo occupate molte terre che erano
in Piemonte, già possedute da <i>Carlo I
re</i> di Sicilia. Nell'anno precedente mandò
il <i>re Carlo II</i>, nel mese di marzo, Rinaldo
da Leto Pugliese suo siniscalco con cento
uomini d'armi ed altrettanti balestrieri in
Piemonte. La città d'Alba e le terre di
Cherasco, Savigliano e Montevico giurarono
nelle di lui mani di nuovo fedeltà
al re. Dopo di che egli, coll'aiuto degli
Astigiani, tolse Cuneo ed altri luoghi al
marchese di Saluzzo, il quale tra per
levarsi di dosso questo possente nemico,
e per poter tenere le molte terre già occupate
nel Monferrato, venne ad un accordo
col re Carlo II nel dì 7 di febbraio
dell'anno presente, con riconoscere da
lui in feudo il marchesato del Monferrato,
e cedergli Nizza della Paglia e Castagnole,
terre del medesimo marchesato.
Niuna ragione avea il re Carlo sopra del
Monferrato; ma il marchese venne a questo
atto per sostener la preda colla protezione
<span class="pagenum" id="Page_308">[308]</span>
ed aiuto del re contra del greco
Teodoro. Quanto agli Astigiani, essendo
capitato ad Asti <i>Filippo di Savoia</i> principe
della Morea, che tornava di Levante con
due soli compagni, e trovandosi quel popolo
assai stretto per le molte terre del
loro contado occupate dalla fazion dei
Gottuari fuorusciti, venne in parere di
prendere questo principe per suo capitano
per tre anni avvenire, dandogli ventisette
mila lire ogni anno: con che egli
dovesse tenere cento uomini d'armi al
loro servigio. A man baciata accettò il
principe questo impiego, sperando fra
qualche tempo di piantar quivi le radici
con divenir signore di quella allora assai
ricca città. Nè passarono mesi, ch'egli
imperiosamente ne richiese il dominio
a que' cittadini, la metà per lui, e l'altra
per <i>Amedeo conte</i> di Savoia suo parente.
Fu in pericolo della vita per questo, tanto
se ne sdegnarono gli Astigiani; ma si
disdisse, e cessò il rumore. Avendo poi
desiderato il marchese Teodoro d'abboccarsi
con esso principe e coi deputati
d'Asti al ponte della Rotta, si videro insieme,
e, per attestato del Ventura, Filippo
corse ad abbracciare e baciare, con
bacio poco corrispondente al cuore, il
marchese; e, poi trattatosi di lega, promise
quanto l'altro desiderò. Ma appena
fu ritornato ad Asti, che scoprì il suo
mal animo contra di Teodoro, ed aspramente
comandò agli Astigiani di astenersi
dal far lega con lui, non senza maraviglia
di chi era intervenuto al suddetto abboccamento.
Anche un uffiziale del re Carlo
avea voluto indurlo con vantaggiose condizioni
a far lega col suo signore contra
del marchese di Saluzzo; e il principe
ricusò tutto. Ne fu informato il re con
esagerazion dell'uffiziale, e andò così in
collera, che giurò di vendicarsene; e gli
attenne la parola, perchè spedì <i>Filippo
principe</i> di Taranto suo figliuolo con una
armata che gli occupò il principato della
Morea. Allora Filippo di Savoia quasi
per forza contrasse lega in Piemonte col
re Carlo, e perchè gli Astigiani presero
<span class="pagenum" id="Page_309">[309]</span>
la villa di Cavalerio senza sua saputa, si
ritirò da Asti; e favorendo poscia i fuorusciti
di quella città, seguitò a guerreggiare
unito co' Provenzali contra di Teodoro
marchese di Monferrato. Tale era allora
lo stato di quelle contrade.
</p>

<hr />
</div>

<div class="chapter">
<h2 class="hidden" id="MCCCVII">MCCCVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccvii</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Clemente V</span> papa 3.</td>
  </tr>
  <tr>
    <td><span class="smcap">Alberto</span> Austriaco re de' Romani 10.</td>
  </tr>
</table>

<p>
Desiderando <i>Filippo re</i> di Francia di
fare un abboccamento col papa, fu scelta
a questo effetto la città di Poitiers <span class="fnote">[Raynald., in Annal. Eccl.]</span>.
Quivi il re, non contento dell'avere dianzi
il pontefice abolite le costituzioni di papa
Bonifazio VIII pregiudiziali ai diritti dei
re franzesi, tuttavia, pieno di livore, fece
di forti istanze al papa perchè condannasse
la memoria di papa Bonifazio, con
ispacciarlo per simoniaco ed eretico. In
prova di che, dicea d'aver testimonii
degni di fede. Volle Dio che <i>Niccolò cardinale</i>
da Prato eludesse il mal talento
del re <span class="fnote">[Giovanni Villani, lib. 8, cap. 91.]</span> con suggerire al papa un ripiego
atto a dilungare ed imbrogliar la
faccenda. E fu quello di rispondere, che
cosa di tanto momento, riguardante tutta
la Chiesa, non si potea trattare e risolvere
se non in un concilio generale.
Al che non potendo di meno, acconsentì
il re; e fu determinato di tenerlo in Vienna
del Delfinato. Propose ancora il re in
quel congresso di processare i cavalieri
del Tempio, che, possedendo di grandi ricchezze
e beni per tutta la cristianità, si
erano dati forte al lusso e al libertinaggio,
pretendendo giunta la depravazione dei
lor costumi ai più abbominevoli ed enormi
vizii, e sino a rinnegar la fede di Gesù
Cristo. Altro io non dirò intorno a questa
materia, se non che con mano forte si
procedè contra d'essi Templari, imprigionati
per tutta la Francia, e poscia per
gli altri regni, il numero de' quali si fa
<span class="pagenum" id="Page_310">[310]</span>
ascendere da Ferreto Vicentino <span class="fnote">[Ferretus Vicentinus, lib. 3, tom. 9 Rer.
Ital.]</span> a quindici
mila. Costoro, se crediamo ai processi
fatti in questo e nei susseguenti anni,
furono trovati rei e convinti d'enormità
inudite, d'apostasia e d'idolatria.
Si sa che nel concilio di Vienna fu poscia
abolito l'ordine, e confiscati gl'immensi
lor beni a profitto del papa e dei re; la
maggior parte de' quali fu venduta ai cavalieri
dello Spedale, oggidì di Malta, con
grande loro svantaggio nondimeno, perchè
si caricarono di tanti debiti per denari
presi ad usura affin di far sì grossi
acquisti, che gran tempo ne languì l'ordine
loro. Da molti fu quella sentenza tenuta
per giustissima. Ma non si potè levar di
capo ai più di que' tempi (e lo confessa il
Villani <span class="fnote">[Giovanni Villani, lib. 8, cap. 92.]</span> con altri Italiani, e sopra ciò
s'è veduto anche ai dì nostri un libro di
autore franzese) che quella non fosse
un'iniqua invenzione di Filippo il Bello
re di Francia per arricchirsi colle spoglie
loro, siccome dianzi avea fatto delle tante
ricchezze degli Ebrei che egli scacciò dal
regno suo. Dicevano essi che non ci voleva
molto ai re il far comparire con dei
processi e tormenti colpevole chi era in
loro disgrazia, o per vendicarsi di loro
o per assorbire i loro beni; e che se fosse
toccato al re Filippo di formar anche il
processo a papa Bonifazio, egli sarebbe
apparuto simile ai Templari, quando pure
ognun sapeva essere false le imputazioni
a lui date dal medesimo re. Noto
è altresì che il gran maestro e tanti
altri cavalieri del Tempio bruciati vivi,
o in altra guisa giustiziati, protestaronsi
sempre innocenti de' falli loro apposti,
e però da molti furono creduti martiri
della cupidigia di quel re, principe diffamato
per altri suoi gravi eccessi. Il perchè
le disavventure occorse a lui, e la
mancanza della sua linea furono attribuite
dagli speculativi de' giudizii di Dio a questi
ed altri atti della prepotenza sua. Guglielmo
<span class="pagenum" id="Page_311">[311]</span>
Ventura <span class="fnote">[Guillel. Ventura, Chron. Astense, cap. 27,
tom. 11 Rer. Ital.]</span> scrittore contemporaneo,
santo Antonino <span class="fnote">[S. Anton., P. III, tit. 21, Istor. Pistolesi,
tom. 11 Rer. Ital., pag. 518.]</span> ed altri son da vedere
intorno a questo argomento. Intanto
a noi conviene il sospendere qui i giudizii
nostri, lasciando a Dio solo, che non può
ingannarsi, la cognizione della verità,
bastando a noi d'avere inteso il fatto e
le varie opinioni d'allora.
</p>

<p>
Vidersi ancora nell'anno presente di
grandi rivoluzioni in Italia. Cominciarono
i Modenesi a provare il frutto della
lor ribellione alla casa d'Este <span class="fnote">[Annales Veteres Mutinenses, tom. 11 Rer.
Ital. Chron. Bononiense, tom. 18 Rer. Ital. Annal.
Estenses, tom. 15 Rer. Italic.]</span>. A
tradimento tolsero loro i Bolognesi la
terra di Nonantola; e l'arciprete de' Guidoni
(dal Morani è detto de' Guidotti,
siccome ancora dal Gazata <span class="fnote">[Gazata, Chronic. Regiense, tom. 18 Rer.
Italic.]</span>) occupò
l'altra del Finale. Inoltre menavano essi
Bolognesi un trattato coi Guelfi modenesi
d'impadronirsi della città di Modena,
e vennero coll'esercito fino a Spilamberto.
Ma scoperto il macchinato tradimento
verso la festa di Pasqua, furono
in armi le due interne fazioni, e riuscì a
quei di Sassuolo, da Livizzano, da Ganaceto
e ai Grassoni, tutti Ghibellini, di superare
e cacciar fuori di città i Savignani,
Rangoni, Boschetti, Guidoni, Pedrezzani
ed altri Guelfi. L'autore della Cronica
di Parma, vivente in questi tempi,
fa qui un brutto elogio di Modena, con
dire che essa <span class="fnote">[Chron. Parmense, tom. 9 Rer. Ital.]</span> <i>semper fuit in his partibus
Lombardiae exordium motionum,
et novitatum origo, ex antiguis odiis
partium, scilicet guelfae et ghibellinae</i>:
quasi che anche tant'altre città di Lombardia,
Toscana, Romagna, ec. non fossero
infette del medesimo morbo. Furono
parimente non pochi rumori nel mese
di marzo in Parma, dove s'era tramata
una congiura per torre la signoria a
<span class="pagenum" id="Page_312">[312]</span>
<i>Giberto da Correggio</i>. Molti perciò furono
presi e tormentati, ed altri, sì nobili che
plebei, mandati ai confini. Scoprissi ancora
nel mese di giugno un nuovo trattato
contra d'esso Giberto; ed altri ne fuggirono,
o furono confinati. Più strepito
ancora fecero in questi tempi le rivoluzioni
di Piacenza. <i>Alberto Scotto</i> cogli altri
usciti di quella città, e con gli usciti di
Parma ed altri amici <span class="fnote">[Chron. Placentin., tom. 16 Rer. Ital.]</span>, dopo aver data
una rotta ai Piacentini a Roncaruolo,
entrò in castello Arquato, e in Fiorenzuola
nella vigilia di san Jacopo. Nel dì
seguente cavalcò alla volta di Piacenza, e
gli fu data una porta, e però con tutti i
suoi liberamente v'entrò. Ne fuggirono
tutti i suoi avversarii, cioè Ubertino Lando,
i Pelavicini, Anguissoli ed altre nobili
famiglie ghibelline, e si ridussero in
Bobbio. In tali occasioni compassionevole
spettacolo era il veder anche le nobili
donne coi loro figliuolini andarsene raminghe
in esilio, e il mirar saccheggiate
ed atterrate le case loro. Diedero poi
essi fuorusciti una rotta ai Piacentini
dominanti al luogo di Pigazzano. Questo
avvenimento, secondo la Cronica di Piacenza,
fece risolvere, sul fine dell'anno,
quel popolo a prendere per due anni in
suo capitano, difensore e signore Guido
dalla Torre, poco prima divenuto signor di
Milano, il quale mandò colà per podestà
Passerino dalla Torre. Guerra grande
fatta fu in quest'anno dai Mantovani,
Veronesi, Bresciani e Parmigiani <span class="fnote">[Chron. Parmense, tom. 9 Rer. Ital.]</span> al
comune di Cremona. Perchè tanti si
unissero contra de' Cremonesi, non l'accennano
le storie. Probabilmente fu perchè
essi si governavano a parte ghibellina,
e Guelfi erano i cremonesi. In aiuto di
Cremona mandò il comune di Milano <span class="fnote">[Corio, Istor. di Milano.]</span>
due mila fanti con molta cavalleria nel
dì 24 d'agosto: nel qual tempo i Mantovani
con grosso naviglio per Po, secondati
da tutte le forze de' Parmigiani, entrati
nel distretto cremonese, presero e
<span class="pagenum" id="Page_313">[313]</span>
diedero alle fiamme il ponte di Dosolo,
Montesoro, Viadana, Portiolo, Casalmaggiore,
Rivaruolo, Luzzara, Pomponesco
ed altri luoghi. A Giberto da Correggio
signor di Parma si arrendè Guastalla,
ed egli ne fece spianar le fosse ed atterrar
tutte le fortificazioni. Da gran tempo
era Guastalla de' Cremonesi, e di qua
apparisce fin dove si stendeva allora la
giurisdizion di Cremona. I Veronesi dal
canto loro presero e distrussero la terra
di Piadena. Ed i Bresciani andarono a
Rebecco, ed arrivarono sino alle porte
di Cremona saccheggiando e bruciando
dappertutto. Chi non dirà forsennati gli
Italiani d'allora sempre inquieti, sempre
torbidi, sempre rivolti a distruggersi
l'un l'altro, disuniti in casa, e talvolta
uniti co' vicini solamente per portare ad
altri la rovina e la morte? Si rinnovò
poi questo flagello anche nel settembre,
con essere ritornati questi popoli ai
danni del Cremonese. Vennero anche i
Milanesi, Piacentini, Lodigiani e Pavesi
con tutte le lor forze sino a Borgo San
Donnino, e diedero il guasto a quei contorni,
a e Soragna e ad altri luoghi. In favor
di Cremona uscì ancora <i>Azzo marchese
</i>d'Este co' Ferraresi <span class="fnote">[Annales Estenses, tom. 15 Rer. Ital. Chron.
Parmense, tom. 9 Rer. Ital.]</span>, e con un buon
corpo di Catalani a lui inviati dal <i>re
Carlo II</i> suocero suo, menando un copioso
e possente naviglio per Po, col disegno
di mettere l'assedio ad Ostiglia, terra
allora de' Veronesi; ma quel presidio,
senza volerlo aspettare, attaccò il fuoco
alla terra, e se n'andò. Di là passò il
marchese estense ad assalir Serravalle
dei Mantovani; lo prese per forza, e ne
tagliò il ponte, con poscia dirupare il castello,
le torri e fortezze di quella terra.
Ed allora fu ch'egli soggiogò tutte le navi
armate de' Mantovani e Veronesi; fra
le quali erano sei grosse galee, ed altre
barche incastellate con battifredi da due
ponti; e tutte con gran bottino le condusse
a Ferrara.
</p>

<p>
<i>Teodoro marchese</i> di Monferrato coll'aiuto
<span class="pagenum" id="Page_314">[314]</span>
di <i>Filippone conte</i> di Langusco e
signor di Pavia, suo cognato <span class="fnote">[Chron. Astense, cap. 44, tom. 11 Rer. Ital.]</span>, ricuperò
in quest'anno la terra di Luy. Ma
Rinaldo da Leto, siniscalco del re <i>Carlo II</i>,
con <i>Filippo di Savoia</i> e <i>Giorgio marchese</i>
di Ceva, ammassato un buon esercito,
uscì in campo nel mese d'agosto contra
di lui. Il conte di Langusco, dopo aver
fatto ritirare Teodoro in luogo sicuro,
andò, benchè inferiore di forze, arditamente
ad azzuffarsi coi nemici, ed aspra
fu la battaglia. Ma sbaragliati rimasero i
Monferrini e Pavesi; e Filippone, fatto
prigione, fu inviato al re Carlo, dimorante
in Marsilia, che gli diede per carcere
un castello della Provenza. <i>Obizzino
Spinola</i>, capitano allora di Genova, e
suocero d'esso Filippone e del marchese
Teodoro, con promettere ad esso re il
soccorso di un grande stuolo di galee
genovesi per ricuperar la Sicilia, ottenne,
dopo sei mesi, la libertà di esso suo genero.
Fece anche cedere a sè stesso ogni
pretensione che potesse avere il re sopra
il Monferrato. Inoltre impetrò la restituzion
delle terre di Moncalvo e Vignale,
occupate al Monferrato, le quali egli ritenne
per sè senza renderle al genero
marchese Teodoro. Mancarono di vita in
quest'anno nella città di Milano <span class="fnote">[Corio, Istoria di Milano.]</span> Mosca
e Martino dalla Torre. Capo di quella
casa restò <i>Guido</i> figliuolo di Francesco.
Questi nel dì 17 di settembre nel pieno
consiglio fu eletto capitano del popolo per
un anno: il che vuol dire signore. E in
questa cronologia sembra più fedele ed
esatto il Corio storico milanese, che Galvano
Fiamma e l'autor degli Annali di
Milano. Consultò il primo migliori memorie
che gli altri. Da lì a non molto,
siccome ho detto, anche i Piacentini presero
esso Guido per lor capitano. Passò
in quest'anno dalla Romagna ad Arezzo
il <i>cardinal Napoleone</i> degli Orsini, legato
pontificio <span class="fnote">[Giovanni Villani, lib. 8, cap. 89.]</span>, e siccome disgustato dei
Fiorentini che non voleano prestargli
<span class="pagenum" id="Page_315">[315]</span>
ubbidienza alcuna, cominciò a fare una
gran raunata di gente, tanto di terra di
Roma, del ducato di Spoleti, della marca
d'Ancona, quanto della Romagna e dei
Ghibellini di Toscana. I Fiorentini, che
vedeano prepararsi questo nuvolo contra
di loro, nol vollero aspettare; e richiesti
gli amici, misero insieme un'armata dì
quindici mila fanti e tre mila cavalli, e
con essa entrarono nel contado d'Arezzo,
facendo ivi que' buoni trattamenti che
solea far la guerra di que' tempi. Per
consiglio dei saggi, uscì d'Arezzo il cardinale,
facendo vista di andar pel Casentino
alla volta di Firenze. Allora i Fiorentini,
per timore che egli avesse delle
intelligenze nella loro città, disordinatamente
alzarono il campo, e chi più potea
si affrettò per correre a Firenze. Se il
cardinale era ben avvertito, li potea con
facilità mettere in isconfitta. Andò egli
poscia a Chiusi, e mandò innanzi e indietro
ambasciate a' Fiorentini per ridurre
gli usciti in Firenze <span class="fnote">[Dino Compagni, Chron., tom. 9 Rer. Ital.]</span>; ma nulla potè
ottenere; di modo che, vedendo scemato
il suo credito e potere, e sè stesso anche
dileggiato, se ne tornò assai malcontento
di là da' monti ad informar la corte pontificia
della sua fallita legazione, che gli
fu anche levata: tante furono le segrete
cabale de' Fiorentini nella corte papale.
Volle in quest'anno <i>Malatestino dei
Malatesti</i> tentare di ricuperar Bertinoro <span class="fnote">[Chron. Caesen., tom. 14 Rer. Ital.]</span>,
e ne avea già ordito il tradimento
con Alberguccio de' Mainardi. V'andò
nel dì 6 d'agosto con parte della milizia
di Rimini e con tutta quella di Cesena,
ed ebbe una parte della terra, ma non il
girone e la torre. Portatone l'avviso a
Forlì, <i>Scarpetta degli Ordelaffi</i>, capitano
di quella città, marciò in fretta con tutta
la soldatesca, diede loro battaglia e li
sconfisse. Si rifugiò parte de' Riminesi e
Cesenati nel castello; ma da lì a due
giorni, per difetto di vettovaglia, furono
costretti a rendersi. Quasi due mila persone
restarono prigioniere, e andarono
<span class="pagenum" id="Page_316">[316]</span>
a far penitenza nelle carceri di Forlì.
Anche i Bolognesi fecero guerra a Faenza
ed Imola <span class="fnote">[Chronic. Bononiense, tom. 18 Rer. Ital.]</span>, e s'impadronirono del castello
di Lugo. In Roma si attaccò il
fuoco alla sacra basilica lateranense, e
tutta la bruciò, insieme colle case dei
canonici: disgrazia che recò sommo dolore
al popolo romano, e fu presa per presagio
delle calamità che avvennero. Ma
non passarono molti anni, che unitisi
i buoni di Roma, uomini e donne, ed
aiutati anche dal papa, la rifecero come
prima <span class="fnote">[Bernard. Guid., in Vit. Clementis V.]</span>. Erano già più anni che Dulcino,
nato in Val d'Ossela, diocesi di
Novara, eretico della setta de' Catari
ossieno Gazzeri, specie di Manichei <span class="fnote">[Historia Dulcini, tom. 9 Rer. Ital. Bernardus
Guid., Giovanni Villani, et alii.]</span>,
andava infettando la Lombardia co' suoi
perversi errori. Si ridusse costui in una
montagna del Vercellese co' suoi seguaci
in numero di circa mille e trecento, dove,
per mantenersi quella canaglia, altro ripiego
non avea che di saccheggiare le ville
vicine. Predicata contra di essi la
crociata, furono essi assediati in quel
monte, e finalmente nel dì 23 di marzo
dell'anno presente obbligati per la fame
a rendersi. Dulcino colla moglie Margherita
ed altri pochi, senza volersi mai ravvedere,
furono bruciati vivi: con che
estirpata rimase la pestilente sua setta.
</p>

<hr />
</div>

<div class="chapter">
<h2 class="hidden" id="MCCCVIII">MCCCVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccviii</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Clemente V</span> papa 4.</td>
  </tr>
  <tr>
    <td><span class="smcap">Arrigo VI</span>, detto VII, re dei Romani 1.</td>
  </tr>
</table>

<p>
Succedette nel primo dì di maggio di
quest'anno la morte funesta di <i>Alberto
Austriaco</i> re de' Romani <span class="fnote">[Bernard. Guid. Ptolomaeus Lucens. Ferretus
Vicent. et alii.]</span>. Grande odio
gli portava Giovanni figliuolo di un suo
fratello primogenito, pretendendosi gravato
da lui, perchè gli negava una parte,
nonchè il tutto, degli Stati dovuti a lui
per le ragioni del padre. Partitosi da
<span class="pagenum" id="Page_317">[317]</span>
Baden il re Alberto, nel passare il fiume
Orsa, fu assalito dal nipote con una mano
di sicarii, e trafitto da più spade, quivi
lasciò la vita. Restarono di lui più figliuoli,
il primogenito de' quali <i>Federigo</i>
fu duca d'Austria e signore d'altri Stati
spettanti a quella nobilissima casa. Trattossi
dipoi di eleggere il successore; ed
uno di quei che più vi aspiravano, fu lo
stesso duca Federigo. Ma insorta gran
discordia fra gli elettori, si mise allora
in pensiero <i>Filippo il Bello</i> re di Francia
di far cadere quella corona in capo a Carlo
di Valois suo fratello, che ne avea già avuto
promessa da <i>papa Bonifazio VIII</i> <span class="fnote">[Giovanni Villani, lib. 8, cap. 95.]</span>.
Fu perciò risoluto nel suo consiglio di preparar
un'armata per entrare in Germania,
e dar calore alla dimanda coll'efficace
raccomandazione dell'armi, e intanto
di procurar anche i premurosi ufficii
pel papa. Penetrò la corte pontificia
questi disegni non senza affanno del pontefice,
il quale, se s'ha a credere a Giovanni
Villani, richiese del suo parere
l'accortissimo <i>cardinale Niccolò da Prato</i>.
Questi il consigliò di scrivere immediatamente
agli elettori dell'imperio, ordinando
che senza dilazione procedessero
all'elezione, con suggerir loro ancora
che <i>Arrigo conte</i> di Lucemburgo, principe
pio, savio e ornato d'altre belle doti,
pareva a lui il più a proposito pel romano
imperio. Camminò la faccenda come
avea divisato il papa col cardinale. Arrigo
fu eletto quasi a voti pieni re dei
Romani nel dì di santa Caterina <span class="fnote">[Henric. Stero, in Chron. Albert. Argentinens.,
in Chron. Bernard. Guid. Albertinus Mussatus.
Ferretus Vicentinus, et alii.]</span>, e
poi pubblicata l'elezion sua nel dì 27 di
novembre, e non già nell'Ognissanti, o
in altro giorno, come alcuni lasciarono
scritto. Meraviglia recò ad ognuno l'udire
preferito a tanti altri potenti principi
Arrigo, principe di nobile schiatta
bensì, ma di pochi Stati provveduto. Secondo
il Villani, corse subito la nuova di
questa inaspettata elezione alla corte del
<span class="pagenum" id="Page_318">[318]</span>
re di Francia, mentre egli si apparecchiava
per andare al papa, affine di averlo
favorevole in questo affare; ed accortosi
che Clemente V vi aveva avuta mano per
escludere Carlo suo fratello, da lì innanzi
non fu più suo amico. Ma non si sa intendere
come il re Filippo dal dì primo
di maggio, in cui tolto fu dal mondo il
re Alberto, sino al dì 25 o 27 di novembre,
giorno nel quale si pubblicò L'elezione
di Arrigo, tardasse tanto, giacchè
ardea di voglia di quella corona, ad impegnare
gli uffizii del pontefice in favor del
fratello. Sembra ben più probabile che se
li procacciasse per tempo, ma che restasse
burlato con altre segrete insinuazioni
fatte fare dal medesimo Clemente. Furono
poi spediti da esso Arrigo solenni
ambasciatori al papa, cioè i vescovi di
Basilea e di Coira,<i> Amedeo conte</i> di Savoia
<i>Guido conte</i> di Fiandra, <i>Giovanni
Delfino</i> di Vienna, ed altri baroni <span class="fnote">[Joannes de Cermenat., tom. 9 Rer. Italic.
Franciscius Pipinus, Chron., tom. 9 Rer. Ital.]</span>, per
ottenere il consenso pontificio: il che fu
facilmente conceduto. Tale ambasceria
vien dai più riferita all'anno seguente,
ma dovette precederne un'altra almeno,
certo essendo che Arrigo fu coronato in
Aquisgrana nell'Epifania dell'anno seguente,
e ciò non par fatto senza la precedente
approvazione del papa. Fu questo
<i>Arrigo</i> il <i>sesto</i> fra gl'imperadori, ma
comunemente vien chiamato <i>Arrigo settimo</i>,
perchè tale nell'ordine dei re di
Germania di tal nome.
</p>

<p>
Cadde infermo in quest'anno ancora
<i>Azzo VIII marchese</i> d'Este, signor di
Ferrara, Rovigo e d'altri Stati, ed anche
conte d'Andria nel regno di Napoli <span class="fnote">[Chron. Parmense, tom. 9 Rer. Ital. Chron.
Bononiens., tom. 18 Rer. Ital. Peregrinus Priscianus.
Annal. MSS. et alii.]</span>.
Fecesi portare ad Este, sperando miglioramento
da quell'aria salubre; e furono
a visitarlo, e a far pace con lui i suoi due
fratelli <i>Francesco</i> e <i>Aldrovandino marchesi</i>.
Ma quivi nell'ultimo dì di gennaio
finì di vivere. Questo principe d'alte
<span class="pagenum" id="Page_319">[319]</span>
idee, ma d'idee mal condotte, dopo aver
vivente recati notabili danni alla sua casa
coll'aver perdute le città di Modena e di
Reggio, ben peggio fece morendo, perchè
lasciò suo successore nel dominio di Ferrara
e degli altri suoi Stati Folco, figliuolo
legittimo di Fresco suo figliuolo bastardo,
con escludere i Suoi legittimi fratelli
Francesco ed Aldrovandino, e i figliuoli
di quest'ultimo. La Cronica Estense <span class="fnote">[Annales Estenses, tom. 15 Rer. Ital.]</span>
ha, ch'egli ritrattò un sì fatto testamento;
ma certamente gli effetti si videro in contrario,
e di qua venne un gran crollo
alla famiglia estense. Fresco, aiutato dai
Bolognesi, giacchè il figliuolo non era
giunto ad età capace di governo, prese
le redini della signoria di Ferrara, che
gli fu confermata, benchè mal volentieri,
dal popolo. Ma nel medesimo tempo il
marchese Francesco d'Este co' suoi nipoti
si mise in possesso d'Este, di Rovigo
e d'altre terre, e in quella della
Fratta diede una rotta alle genti di Fresco.
Così cominciò la guerra fra loro.
Stabilì Fresco pace coi Mantovani, Veronesi,
Bresciani, Parmigiani, Reggiani e
Modenesi. Il popolo di Ferrara, essendo
molto portato a voler i principi estensi
legittimi, cominciò a fare delle congiure
contra di lui, le quali svanirono colla
morte di molti. Ricorsero gli Estensi legittimi
al papa in Francia per implorar
il suo patrocinio ed aiuto; ed oh con che
benignità furono ascoltati! Promise quella
corte mari e monti, purchè riconoscessero
Ferrara per città della Chiesa romana;
dal che s'erano nel secolo addietro
guardati gli altri Estensi. Dacchè
questo fu ottenuto, allora furono spediti
uffiziali e milizie in Italia per prendere
il possesso di Ferrara coll'assistenza del
marchese Francesco; e per questo i Ferraresi
cominciarono a tumultuar più che
mai contra di Fresco <span class="fnote">[Raynaldus, Annal. Eccles.]</span>. Veggendo la mal
parata, fece anch'egli ricorso ai Veneziani,
e propose di ceder loro con varii
patti quella città. Niuna fatica si durò
<span class="pagenum" id="Page_320">[320]</span>
perchè essi accettassero la proposizione,
e non tardarono ad inviar colà gran copia
di soldatesche, le quali entrarono e
si fortificarono in castel Tealdo; cosa
che maggiormente accese l'ira de' Ferraresi,
popolo già avvezzo ad avere il suo
principe, e alieno dall'ubbidire agli stranieri.
Per altro, anche i Bolognesi, Mantovani
e Veronesi amoreggiavano in queste
occasioni Ferrara, e mossero l'armi
per tentarne l'acquisto. Anzi Bernardino
da Polenta co' Ravegnani e Cerviesi proditoriamente
v'entrò una notte, e si fece
eleggere signore d'essa città per cinque
anni avvenire. Ma non vi si fermò che
otto giorni, saccheggiando tutto quel che
potè. I Veneziani quei furono che riportarono
il pallio. Li fece ben ammonire il
papa <span class="fnote">[Chron. Caesen., tom. 14 Rer. Ital.]</span> di desistere e ritirarsi da quella
impresa, perchè Ferrara era terra della
Chiesa romana; ma si parlò ai sordi. Un
dì poscia le milizie pontificie con Francesco
marchese d'Este ed altri fuorusciti,
e con Lamberto da Polenta condottiere
de' Ravegnani entrarono in quella città,
gridando invano il popolo: <i>Viva il marchese
Francesco</i>; e ne presero il possesso
a nome del papa, senza più poi pensare
a rimetterla in mano degli Estensi. Succederono
poi varie battaglie tra i Ferraresi
e Veneziani, e talmente prevalsero
gli ultimi, che nel dì 27 di novembre
convenne ai Ferraresi d'implorare pace
o tregua, e di prendere quel podestà che
piacque ai Veneziani. Allora furono ammesse
in città le famiglie de' Torelli,
Ramberti, Fontanesi, Turchi, Pagani ed
altri sbanditi dalla città, perchè Ghibellini
e nemici degli Estensi.
</p>

<p>
In Parma non furono minori le rivoluzioni <span class="fnote">[Chron. Parmense, tom. 9 Rer. Ital. Chron.
Estense, tom. 15 Rer. Ital.]</span>.
Nel dì 24 di marzo cominciarono
una rissa fra loro i Ghibellini ed i
Guelfi; e nel dì seguente passò questa in
una fiera guerra civile, in cui rimasero
morte molte persone, rubate ed incendiate
moltissime case. Maggiormente si
<span class="pagenum" id="Page_321">[321]</span>
rinforzò nel dì 26 la tempesta dell'armi,
stando sempre Giberto da Correggio signore
della città colle sue genti in possesso
della piazza. Ma udito che i Rossi
e i Lupi di Soragna con altri banditi
erano venuti alla porta di Santa Croce,
colà si portò, ed uscì ancora per mettergli
in fuga; ma toccò a lui di fuggire
in città, perchè contra di lui si rivoltarono
non pochi de' suoi. V'entrarono
anche i suddetti sbanditi, in favor dei
quali essendosi dichiarati molti del popolo,
andò si fattamente crescendo la
forza de' Guelfi, che Giberto e Matteo fratelli
da Correggio coi loro aderenti dovettero
cercar colla fuga di salvarsi a
Castelnuovo. Però tutti gli altri usciti
guelfi tornarono alla patria. Infinite furono
le ruberie fatte in questa occasione
per la città; molte le case bruciate; e i
contadini entrati corsero al palazzo pubblico,
e vi stracciarono tutti i libri dei
bandi e maleficii, e diedero il sacco ad
ogni mobile e scrittura di Giberto. Seguitarono
poi anche per molti giorni i
saccheggi e gl'incendii, e i bandi di chi
era creduto Ghibellino; e intanto i fuorusciti
faceano guerra alla città. Contra
d'essi nel mese di giugno uscì in campagna
tutto l'esercito de' Parmigiani dominanti.
Giberto da Correggio anch'egli,
fatto forte dai Modenesi, che v'andarono
tutti col loro capitano, e dai banditi di
Bologna, e dal <i>marchese Francesco Malaspina</i>
co' suoi di Lunigiana, e da copiose
schiere d'altri Ghibellini, nel dì 19
di giugno andò a ritrovare i Parmigiani,
ed attaccò la mischia. Vigorosamente si
combattè sul principio da amendue le
parti; ma poco stettero ad essere sbaragliati
i Parmigiani, de' quali assaissimi restarono
morti con più di dugento Lucchesi,
ch'erano al loro soldo, e quasi dissi
innumerabili restarono prigioni colla perdita
di tutto il bagaglio <span class="fnote">[Gazata, Chron. Regiens., tom. 18 Rer. Ital.]</span>. Dopo la vittoria
corse Giberto alla città, ma non
potè entrarvi allora. V'entrò nel dì 28,
perchè, colla mediazione di <i>Anselmo abbate</i>
<span class="pagenum" id="Page_322">[322]</span>
di San Giovanni, fu fatta una pace generale,
e permesso a tutti gli usciti di ripatriare.
Secondo il diabolico costume di
que' tempi, andò presto per terra questa
pace. Giberto da Correggio, che prometteva
e giurava a misura del bisogno, senza
credersi poi tenuto a giuramenti e
promesse, ben disposti i suoi pezzi, nel
dì 3 d'agosto levò rumore, e colla forza
de' suoi scacciò dalla città i Rossi e Lupi,
con tutti i loro amici guelfi, i quali si
ridussero a Borgo San Donnino e ad
altri luoghi, e continuò poi la guerra fra
loro. Essendo passato al paese dei più in
quest'anno, e non già nel precedente,
come ha il testo di Galvano Fiamma <span class="fnote">[Gualv. Flamma, Manip. Flor., cap. 346.]</span>,
<i>Francesco da Parma</i> arcivescovo di Milano,
fu in suo luogo eletto <i>Castone</i> ossia
Gastone, comunemente appellato <i>Cassone
dalla Torre</i>, figliuolo di Mosca <span class="fnote">[Corio, Istor. di Milano. Chron. Parmense,
tom. 9 Rer. Ital.]</span>, e la
sua elezione fu approvata dal <i>cardinal
Napoleone</i> legato apostolico. Poscia nel
dì 24 di settembre, tenutosi un general
parlamento in Milano, quivi concordemente
fu eletto perpetuo signor di Milano
<i>Guido dalla Torre</i>. Ebbero in quest'anno
guerra i Milanesi co' Bresciani, ma ne
seguì anche pace. Mancò di vita in essa
città di Brescia nell'ottobre del presente
anno <i>Berardo de' Maggi</i>, vescovo d'essa
città, dopo esserne stato anche per anni
parecchi signore nel temporale, con governarla
a parte dell'imperio, ossia ghibellina.
Molti benefizii da lui fatti a quella
città indussero quel popolo ad eleggere
per suo successor nella chiesa <i>Federigo
de' Maggi</i> <span class="fnote">[Malvecius, Chron. Brixian., tom. 14 Rer. Ital.]</span>. Inoltre <i>Maffeo</i>, ossia <i>Matteo
de' Maggi</i>, fratello d'esso Berardo, fu
proclamato signore della città. Guido
dalla Torre, siccome signor di Piacenza,
nell'anno presente stabilì pace fra quei
cittadini e i lor fuorusciti <span class="fnote">[Chron. Placentin., tom. 16 Rer. Ital.]</span>, che lieti
rientrarono nella lor patria. Nella Romagna <span class="fnote">[Chron. Caesen., tom. 15 Rer. Ital.]</span>
il conte di Cunio con altri
<span class="pagenum" id="Page_323">[323]</span>
suoi partigiani occupò, contro il voler
de' Faentini ed Imolesi, la terra di Bagnacavallo
nel dì 24 di luglio. Poscia nel
dì 28 di agosto fu fatta pace fra i Bolognesi,
Riminesi e Cesenati dall'una parte,
e i Forlivesi, Faentini, Imolesi e Bertinoresi
dall'altra, colla liberazion di tutti
i prigioni. Ma in Firenze fu una gran
commozione di popolo <span class="fnote">[Dino Compagni, Chron., tom. 9 Rer. Ital
Giovanni Villani, lib. 8, cap. 96.]</span>. Perchè Corso
de' Donati, a cui la parte nera, ossia guelfa,
era obbligata dal presente suo stato
dominante, voleva soprastare di troppo
agli altri nobili, l'ambizione e l'invidia
fecero dividere in due fazioni i grandi
stessi. Rosso dalla Tosa, capo dell'una,
seppe tanto screditar esso Corso, che gli
tagliò infine le gambe; facendo soprattutto
valere contra di lui la parentela da
esso contratta con Uguccion dalla Faggiuola
gran ghibellino. Levossi dunque a
rumore contra di lui il popolo tutto; ed
essendosi esso Corso ben asserragliato,
assistito anche da molti suoi amici, fece
gran difesa; infine gli convenne prendere
la fuga, ma, raggiunto da certi Catalani
a cavallo, fu ucciso: con che tornò
la quiete in Firenze.
</p>

<hr />
</div>

<div class="chapter">
<h2 class="hidden" id="MCCCIX">MCCCIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccix</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Clemente V</span> papa 5.</td>
  </tr>
  <tr>
    <td><span class="smcap">Arrigo VII</span> re de' Romani 2.</td>
  </tr>
</table>

<p>
Alla prepotenza di <i>Filippo il Bello</i> re
di Francia riuscì in quest'anno e nel seguente
d'indurre <i>papa Clemente</i> a ricevere
le accuse contro la memoria di papa
Bonifazio <span class="fnote">[Raynaldus, Annal. Eccles.]</span>; il che cagionò orrore a
tutta la cristianità, ben consapevole dell'iniquità
e falsità di quanto a lui veniva
opposto in materia di fede. Frutti erano
questi dell'essere divenuta schiava di un
re possente e malvagio la Sede Apostolica;
del che fu in colpa il pontefice stesso,
il quale intanto andava lusingando i
Romani con far loro credere di voler
<span class="pagenum" id="Page_324">[324]</span>
venire in Italia, mentre, inceppato dalle
delizie della Francia, a tutt'altro pensava
che ad abbandonarla. Ma non permise
Iddio che andasse molto innanzi questa
maligna persecuzione, e la vedremo finita
in breve. Nel dì 27 di marzo dell'anno
presente, trovandosi esso papa in Avignone,
pubblicò contra de' Veneziani,
come occupatori della città di Ferrara, la
più terribile ed ingiusta bolla che si sia mai
udita. Oltre alle scomuniche ed agl'interdetti,
dichiarò infami tutti i Veneziani, e
incapaci i lor figliuoli sino alla quarta
generazione d'alcuna dignità ecclesiastica
e secolare; confiscati in ogni parte del
mondo tutti i lor beni; data facoltà a
ciaschedun di fare schiavo qualunque Veneziano
che lor capitasse alle mani nell'universa
terra, senza distinzione alcuna
tra innocenti e rei: il che fa orrore, eppure
fu eseguito in vari paesi. Poscia aggiunse
alle armi spirituali le temporali
contra di loro, inviando in Italia il cardinale
<i>Arnaldo di Pelagrua</i> suo parente,
con titolo di legato, il qual fece dappertutto
predicar la crociata contra d'essi
Veneziani, come se si trattasse contra
de' Turchi. Copioso fu il concorso delle
genti della Lombardia, marca di Verona,
Romagna e Toscana. Ferreto Vicentino <span class="fnote">[Ferretus Vicentinus, lib. 3, tom. 9 Rer. Ital.
Chron. Estense, tom. 15 Rer. Ital. Chron. Bononiens.,
tom. 18 Rer. Ital.]</span>
scrive che v'andarono de' soli
Bolognesi circa otto mila combattenti.
Premeva a quel popolo di riacquistar la
grazia perduta del pontefice per lo scorno
fatto al <i>cardinal Napoleone</i>. Pel medesimo
fine anche i Fiorentini colà inviarono
molte schiere d'armati. Nel dì 10
d'aprile di quest'anno si disciolse la pace
e l'accordo già fatto dal popolo di Ferrara
coi Veneziani, e si ricominciò la
guerra. Di grossi rinforzi di gente e di
navi furono spediti da Venezia ai suoi;
e nel mese di giugno, usciti di Castel
Tealdo i Veneziani, mentre i Ferraresi
erano a cena, fecero contra di essi un
<span class="pagenum" id="Page_325">[325]</span>
feroce insulto. Tutta fu in armi la città.
<i>Francesco marchese</i> d'Este con <i>Galeazzo
visconte</i> marito di <i>Beatrice Estense</i>, alla
testa di tutti andò ad assalirli, e ne fece
aspro macello. Per consiglio ancora di
lui, fu fabbricato un ponte sopra Po, non
ostante la gagliarda opposizion de' Veneziani,
i quali un giorno diedero una fiera
rotta ai Bolognesi. Ma nel dì 28 d'agosto,
cioè nella festa di santo Agostino,
per ordine del cardinal Pelagrua, si venne
ad una general battaglia contro la
flotta veneziana esistente in Po, la quale
restò interamente disfatta e in potere dei
Ferraresi con tutte le macchine e l'armamento.
Tra uccisi ed annegati nel fiume
si contarono circa sei mila Veneziani.
Questa insigne vittoria, accompagnata da
un immenso bottino, decise la controversia;
perciocchè non istette molto a rendersi
Castello Tealdo al legato, il quale,
dimenticandosi d'essere uomo di Chiesa,
fece impiccare quanti Ferraresi trovò
complici de' Veneziani. Fu anche spedito
Lamberto da Polenta con Bernardino
suo fratello, e coi Ravegnani e parte dei
Ferraresi ad espugnare il castello di Marcamò,
fabbricato da essi Veneti nel distretto
di Ravenna; e l'ebbe a patti di
buona guerra nel dì 23 di settembre, nè
vi lasciò pietra sopra pietra. Così venne
liberamente Ferrara in potere del pontificio
legato, il quale, d'ordine della corte,
ne diede da lì a non molto il vicariato a
<i>Roberto re</i> di Napoli, niuna considerazione
avendo degli Estensi, che aveano
suggettata quella città alla Chiesa, e massimamente
del marchese Francesco, che
tanto s'era affaticato per riacquistarla.
Quivi esso re Roberto mise per governatore
Dalmasio con un corpo di Catalani,
la maggior parte capestri da forca,
che fecero ben provare al popolo di Ferrara
la differenza che passa fra l'avere
il proprio principe e l'essere governati
da gente straniera.
</p>

<p>
Giacchè abbiam fatta menzione del
re Roberto, convien ora dire che in questo
anno nel dì cinque di maggio arrivò
<span class="pagenum" id="Page_326">[326]</span>
al fine di sua vita <i>Carlo II</i> re di Napoli
e conte di Provenza <span class="fnote">[Bernardus Guido, in Vit. Clementis V. Giovanni
Villani, lib. 8, cap. 108.]</span>, principe che
per la sua liberalità, dabbenaggine e clemenza
non ebbe pari; e perciò amaramente
pianto da' suoi sudditi, ma più dai
Napoletani, a lui molto tenuti pei tanti
benefizii ed ornamenti accresciuti alla
loro città. Per la successione in quel
regno nacque disputa fra <i>Roberto duca</i>
di Calabria suo secondogenito e <i>Carlo
Uberto</i> divenuto re d'Ungheria, che si
pretendeva anteriore nel diritto a Roberto,
perchè figliuolo di <i>Carlo Martello</i>,
primogenito di esso re Carlo II. Fu acremente
dibattuta fra i legisti la quistione;
ma buon fu per Roberto l'esser egli passato
in persona alla corte pontificia di
Avignone, dove seppe ben far da avvocato
a sè stesso, e muovere colle macchine
più gagliarde gli animi de' giudici in suo
favore. Fu creduto che più la ragion politica
che la legale facesse sentenziare
in favor di Roberto, principe riputato
allora di gran saviezza e valore, ed atto
e tener l'Italia in freno nella lontananza
dei papi. Tuttavia, se è vero che Carlo II
suo padre nell'ultimo suo testamento (il
qual si dice fatto nel dì 16 di marzo
dell'anno precedente, e fu dato alla luce
dal Leibnizio <span class="fnote">[Leibnit., Cod. Jur. Gent., tom. 1, num. 31.]</span>) lasciasse Roberto erede
di tutti i suoi Stati, giacchè dovea considerare
assai provveduta la linea del re
d'Ungheria, par bene che fosse ben appoggiata
la pretension del medesimo Roberto.
Per attestato di Bernardo Guidone,
fu egli coronato in Avignone re di
Sicilia (benchè solamente comandasse
al regno di Napoli) nella prima domenica
d'agosto dell'anno presente, e non
già nella festa della Natività della Vergine,
come scrive Giovanni Villani. Ed il
papa liberalmente gli condonò le somme
immense d'oro, delle quali il re Carlo
suo padre andava debitore alla santa Sede.
Quel che è strano, secondo i documenti
<span class="pagenum" id="Page_327">[327]</span>
accennati dal Rinaldi <span class="fnote">[Raynald., Annal. Eccl., ad hunc ann., §. 24.]</span>, seguì una
segreta convenzione fra papa Clemente e
Giacomo re di Aragona, ch'esso re, oltre
alla Sardegna e Corsica, delle quali era
stato investito da papa <i>Bonifazio VIII</i>,
conquistasse ancora Pisa coll'isola dell'Elba,
e la riconoscesse poi in feudo dai
romani pontefici: vergognosa concessione,
trattandosi di spogliare senza ragione
alcuna il romano imperio d'una sì cospicua
città, e quel popolo della sua libertà.
Se fossero ancora assai ragionevolmente
concedute al medesimo re le decime del
clero, per impiegarle in levar la Sardegna
e Corsica ai Pisani e ad altri principi cristiani,
io non mi metterò a ricercarlo.
Fin qui l'innata saviezza dei nobili Veneziani
avea saputo così ben regolare e
tenere unita la lor città, che quando tante
altre libere città d'Italia bollivano per le
discordie cittadinesche, ed erano divise
in Guelfi e Ghibellini, sola essa era felice
e gloriosa per la sua mirabil unione, ancorchè
non fosse esente da diversità di
genii e fazioni: del che fu anche lodata
dallo storico Rolandino nel precedente
secolo. Ma in quest'anno patì anch'essa
un'eclissi. Baiamonte Tiepolo, capo della
fazione guelfa, fece una congiura con
altri di casa Querina e Badoera contra
di <i>Pietro Gradenigo</i> doge <span class="fnote">[Marino Sanuto, Istor. Venet., tom. 22 Rer.
Italic.]</span>, e nel dì 15
di giugno scoppiò questo incendio. Vi fu
gran combattimento, ma infine dopo la
morte di molti restò sconfitto Baiamonte,
il quale scampò colla fuga. Simili sedizioni
le abbiamo vedute familiari in altre
città; fu questa considerata come stravagante
cosa in Venezia, e ne dura quivi
anche oggidì con orrore la memoria. A
cagion d'essa furono mandati ai confini
assaissimi nobili e popolari di quella insigne
città. Era in questi tempi <i>Guido dalla
Torre</i> in auge di fortuna, siccome signore
perpetuo di Milano e di Piacenza, con
assai amici e collegati d'intorno.
<span class="pagenum" id="Page_328">[328]</span>
Scrivono <span class="fnote">[Giovanni Villani, lib. 8, cap. 61. Corio,
Istoria di Milano.]</span>, che, volendo saper nuove di <i>Matteo
Visconte</i>, il quale privatamente vivea nella
villa di Nogaruola, diede incumbenza ad
un accorto uomo di andarlo a trovare
per ispiare i fatti suoi, promettendogli un
palafreno e una veste di vaio, se gli portava
la risposta a due quesiti da fargli.
Andò costui, e trovò il Visconte in abito
dimesso, che passeggiava; e, dopo varii
discorsi, quando fu per andarsene, il pregò
di fargli guadagnare un palafreno e una
veste col rispondere a due sue interrogazioni.
La prima: <i>Come gli parea di
stare, e qual vita era la sua</i>; la seconda:
<i>Quando egli si credea di poter tornare a
Milano</i>. Molto ben s'avvide l'accorto
Matteo onde procedevano queste dimande,
e che erano fatte per ischernire
il suo povero stato. Adunque rispose alla
prima: <i>Egli mi par di star bene, perchè
so vivere secondo il tempo</i>. Alla seconda:
<i>Dirai al tuo signor Guidotto, che quando
i suoi peccati soperchieranno i miei, allora
io tornerò a Milano</i>. Portate queste risposte
a Guido, le lodò come d'uomo savio,
e regalò quel messo.
</p>

<p>
In quest'anno appunto cominciò a
declinar la fortuna del Torriano. Nel
principio di maggio si alzò a poco a poco
una nebbia di vicina sollevazione in Piacenza <span class="fnote">[Chron. Placentin., tom. 16 Rer. Ital. Corio,
Istor. di Milano.]</span>,
veggendosi il vescovo <i>Leone da
Fontana</i> colla fazion guelfa macchinar
delle novità contra dei Landi, Fulgosi ed
altri di parte ghibellina. Mandò ben Guido
dalla Torre un corpo di gente da Milano
per vegliare alla quiete di quella città;
ma nel dì cinque d'esso mese <i>Alberto
Scotto</i>, avendo con belle parole addormentato
lo sciocco podestà, nella notte raunata
tutta la sua fazione, e impadronitosi
della piazza, diede addosso agli avversarii
sprovveduti, e li fece fuggir fuori di
città. Racconta il Corio, che, tolta in questa
forma la signoria di Piacenza al Torriano,
Alberto Scotto ne fu egli proclamato
<span class="pagenum" id="Page_329">[329]</span>
di nuovo signore. La Cronica di
Piacenza ha, che la signoria fu data allora
al vescovo Fontana suddetto; ma
si contraddice poi all'anno seguente,
dove confessa che lo Scotto era stato signor
di Piacenza un anno e quattro mesi.
Anche dalla Cronica Estense apparisce <span class="fnote">[Chron. Estense, tom. 15 Rer. Ital.]</span>
che esso Scotto tornò in signoria, e fece
lega coi Parmigiani, Mantovani, Veronesi,
Reggiani, Modenesi e Bresciani, tutti
di parte ghibellina. Inimicatosi per questo
contra de' Piacentini Guido dalla
Torre, con tutto lo sforzo de' suoi Milanesi,
de' Pavesi, Novaresi, Vercellesi e
fuorusciti piacentini, venne, sul principio
di giugno, e di nuovo nel settembre, ai
danni del distretto di Piacenza, con prendere
alcune castella, e dare il guasto fino
alle porte di quella città. Presero anche
il ponte de' Piacentini sul Po; ma, uscito
Alberto co' suoi, così virilmente assalì i
nemici, che li ruppe, colla morte di circa
secento d'essi. Peggio nondimeno avvenne
allo stesso Guido Torriano per altro
fatto che servì di principio alla total sua
rovina. Nel primo dì di ottobre egli fece
prendere <i>Gaston dalla Torre</i> ossia Cassone,
arcivescovo di Milano, parente suo,
ed il mandò nella rocca d'Anghiera
con altri suoi tre fratelli, figliuoli del fu
Mosca, pretendendo che avessero formata
una congiura contra di lui, per
torgli non solamente lo Stato, ma anche
la vita. Fu egli scomunicato per questa
violenza dal <i>cardinale Pelagrua</i> legato,
dimorante allora in Bologna, e sottoposta
la città all'interdetto. Venne apposta
a Milano <i>Pagano dalla Torre</i> vescovo di
Padova, per rimediare a così scandalosa
scissura fra i suoi consorti. Vi concorsero
ancora <i>Filippone da Langusco</i> signor di
Pavia, <i>Antonio da Fissiraga</i> signor di Lodi,
<i>Guglielmo Brusato</i> signor di Novara, <i>Simone
da Colobiano</i> signor di Crema, cogli
ambasciatori di Bergamo e di Como. Costoro,
in un gran parlamento tenuto nel
dì 28 d'ottobre nella metropolitana di
Milano, conchiusero un accordo, per cui
<span class="pagenum" id="Page_330">[330]</span>
Gastone arcivescovo ed altri Torriani
riebbero la libertà, ma con obbligo di andare
ai confini; e questi poi si ridussero a
Padova. L'arcivescovo non ebbe più buon
cuore per Guido, e sollecitò la venuta di
<i>Arrigo VII</i> in Italia: il che, se fosse utile a
Guido, lo scorgeremo fra poco. Nel dì 16
di settembre i Parmigiani, rinforzati da
gran quantità di cavalleria e fanteria di
Verona, Mantova, Brescia, Modena e
Reggio, fecero oste a Borgo San Donnino <span class="fnote">[Chron. Estense, tom. 15 Rer. Ital.]</span>,
dove s'erano fortificati i Rossi,
Lupi ed altri usciti della loro città, e vi
stettero sotto ben tre mesi con dei trabucchi
che incessantemente gittavano pietre,
e con una forte circonvallazione intorno
alla terra. Mandò Guido dalla Torre
secento uomini d'armi e trecento fanti
a Cremona con ordine di soccorrere gli
assediati; ma questa gente non osò mai
d'inoltrarsi, perchè i Parmigiani gli
aspettavano a piè fermo per dar loro battaglia.
S'interpose dipoi il vescovo di
Parma per l'accordo, e fu fatto compromesso
con ostaggi in Guglielmino da Canossa
e Matteo da Fogliano, nobili reggiani,
che fecero cessar quell'assedio;
ed eletti amendue podestà di Parma, proferirono
sul principio dell'anno seguente
il loro laudo, al quale niuna delle parti
volle ubbidire. Nel dì 28 di maggio dell'anno
presente il popolo d'Asti <span class="fnote">[Chron. Astense, tom. 9 Rer. Ital.]</span> coll'aiuto
di quei di Chieri, uscito in campagna
contra de' suoi fuorusciti, ebbe una
rotta nella villa di Quatordo. Restarono
gli Astigiani sì intimiditi per questa disgrazia,
che diedero balia ad <i>Amedeo conte</i>
di Savoia e a <i>Filippo di Savoia</i>, principe
della Morea suo nipote, per trattar di
pace fra i cittadini e fuorusciti. Fu poi
proferita da questi principi la sentenza
della pace, per cui i Gottuari cogli altri
usciti nella festa di santa Caterina di novembre
rientrarono in Asti. Fra gli altri
capitoli vi fu, che il suddetto principe
dovesse restar governatore della pace in
Asti col salario di diciassette mila lire
<span class="pagenum" id="Page_331">[331]</span>
l'anno: del che si dolsero non poco gli
Astigiani.
</p>

<p>
Abbiamo in quest'anno da Guglielmo
Ventura, dal Villani e dalle Croniche
Estense e Parmigiana <span class="fnote">[Giovanni Villani, lib. 8, cap. 114. Chronic.
Estense, tom. 9 Rer. Ital. Chron. Parmense, tom. 9
Rer. Ital.]</span> che seguirono
delle novità in Genova. Scopertasi molta
amicizia fra <i>Bernabò Doria</i>, uno de' due
capitani di Genova, e i Grimaldi fuorusciti,
<i>Obizzino Spinola</i>, cioè l'altro capitano,
fece imprigionare il Doria. Questi
ebbe la fortuna di fuggirsene dalla carcere,
e con tutti quei di sua casa si ritirò
al castello della Stella, che fu preso
da Obizzino. Venuti poscia i fuorusciti,
cioè i suddetti Grimaldi, Doria, Fieschi
ed altri in Genova con assai forze, andò
ad assalirli lo Spinola; e benchè fosse
superiore di gente armata, pure ne rimase
sconfitto, e vi morì il podestà di
Genova. Allora i fuorusciti entrarono pacificamente
in Genova, e tolsero ad Obizzino
Ventimiglia, Porto Venere e Lerice,
con passar anche al guasto di Gavi,
dove s'era ritirato il suddetto Obizzino,
le cui case in Genova furono date alle
fiamme. Giorgio Stella riferisce <span class="fnote">[Georgius Stella, Annal. Genuens., tom. 17
Rer. Ital.]</span> questo
fatto all'anno seguente; ma dee prevalere
l'autorità degli storici sovraccitati,
e spezialmente dell'autore contemporaneo
della Cronica di Parma, che finì
di scrivere in quest'anno. Confessa il medesimo
Stella d'aver vedute storie che ne
parlano all'anno presente. Mette egli la
battaglia nel dì 10 di giugno. La Cronica
di Parma ha, ch'essa accadde nella festa di
san Gervasio, cioè nel dì 19 d'esso mese.
Il Villani la riferisce al dì 11. Io sto colla
Cronica Parmigiana. In Toscana a' dì 10
di febbraio i Fiorentini si mossero con
sei mila pedoni e quattrocento cinquanta
cavalieri, per dare il guasto ad Arezzo.
Quei cavalieri la maggior parte erano
Catalani, mandati in loro aiuto dal <i>re Roberto</i> <span class="fnote">[Giovanni Villani, lib. 8, cap. 105.]</span>,
giacchè più fede avea questo re
<span class="pagenum" id="Page_332">[332]</span>
in quella gente, e ne teneva anche in Ferrara,
siccome abbiam detto. Arditamente
vennero loro incontro gli Aretini con
<i>Uguccion dalla Faggiuola</i> lor capitano, ma
andarono in isconfitta, e più che di galoppo
se ne fuggirono ad Arezzo. Con più possente
esercito nel dì 8 di giugno tornarono
i Fiorentini fin sotto quella città,
devastando tutti i contorni; ed ancorchè
venissero ordini di <i>Arrigo VII</i> re dei Romani
di non molestare Arezzo, se ne rise
il popolo allora superbo di Firenze. Anzi,
essendo giunto <i>Luigi di Savoia</i> con altri
ambasciatori per parte di esso Arrigo a
Firenze a notificar la di lui venuta per
la corona, ne riportarono risposte villane,
che assai diedero a conoscere ciò che
poscia avvenne. Aspro governo intanto
faceano essi Fiorentini e Lucchesi di Pistoia <span class="fnote">[Istorie Pistolesi, tom. 11 Rer. Ital.]</span>,
ma gli ultimi specialmente, attendendo
i loro uffiziali più a rubare che
a governare, e non era sicuro l'onor
delle donne <span class="fnote">[Giovanni Villani, lib. 8, cap. 111. Ptolom.
Lucens., in Vita Clementis V.]</span>. Condotto dalla disperazione
quel popolo, levò rumore nel dì
primo di giugno, e tutti a furia uomini e
donne, fanciulli, preti e frati, con tavole,
legnami e pietre si diedero a fare uno
steccato posticcio alla lor città, e a cavar
le fosse, giacchè ogni sua fortificazione
era negli anni addietro stata spianata. A
questo avviso, s'inviò a quella volta tutto
sdegno il popolo di Lucca. Risoluti i poveri
Pistoiesi di lasciar la vita l'un presso
all'altro, piuttostochè di sofferir più lungamente
sì duro giogo, si animarono
alla difesa; ma non avrebbono potuto
reggere alla superiorità dei Lucchesi. Per
buona ventura certi Fiorentini fecero fermar
l'esercito di Lucca a Pontelungo:
con che lasciarono tempo a' Pistoiesi di
maggiormente afforzarsi, e di spedire a
Siena, pregando quel comune che s'interponesse
per la pace. Vennero infatti
gli ambasciatori di Siena, ed ottennero
buoni patti. Pistoia si fortificò, e si governò
da lì innanzi a comune, con solamente
<span class="pagenum" id="Page_333">[333]</span>
prendere i podestà e capitani da
Firenze e da Lucca. Nello stesso giorno
primo di giugno fu anche in Cesena <span class="fnote">[Chron. Caesen., tom. 14 Rer. Ital.]</span>
una sollevazione della fazion guelfa, alla
quale venne fatto di abbattere e mettere
in fuga i Ghibellini; ma questo movimento
costò a quella città delle grandi
ruberie ed altri malanni. In questi tempi,
secondo la Cronica di Cesena, era capitano
per la Chiesa romana in Jesi ed in
altre terre della marca d'Ancona <i>Federigo
conte di Montefeltro</i>, figliuolo del fu
conte Guido. Fecero oste gli Anconitani
sopra il contado di Jesi <span class="fnote">[Giovanni Villani, lib. 7, cap. 113.]</span>; ma esso
conte Federigo per attestato del Villani,
colla gente di Jesi, Osimo e d'altri marchigiani
ghibellini andò ad assalirli, e
diede loro una gran rotta, di modo che più
di cinque mila Anconitani vi restarono
tra morti e presi.
</p>

<hr />
</div>

<div class="chapter">
<h2 class="hidden" id="MCCCX">MCCCX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccx</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Clemente V</span> papa 6.</td>
  </tr>
  <tr>
    <td><span class="smcap">Arrigo VII</span> re de' Romani 3.</td>
  </tr>
</table>

<p>
Nel dì 26 di luglio dell'anno presente
que' fuorusciti che erano entrati in Ferrara
dopo la caduta dei principi estensi <span class="fnote">[Chron. Estense, tom. 15 Rer. Ital. Chron.
Bononiense, tom. 18 Rer. Ital. Chron. Caesen.,
tom. 14 Rer. Italic.]</span>,
cioè Salingerra de' Torrelli, Ramberto
de' Ramberti e Francesco Menabò
colla fazion ghibellina, nemica degli
Estensi guelfi, diede all'armi con disegno
di levar quella città dalle mani della
Chiesa. Vi furono ammazzamenti, massimamente
di Catalani, e ruberie senza
fine; e i palagi dei marchesi furono da
que' ribaldi dati alle fiamme. Già tutta la
città era in lor potere; ma, avvertito di
ciò il <i>cardinal Pelagrua</i>, soggiornante allora
in Bologna, cavalcò a quella volta
con copiosa milizia di Bolognesi, ed entrò
in Castello Tealdo, dove s'erano ritirati
que' pochi de' suoi che poterono sottrarsi
alle spade de' sollevati. In aiuto suo accorsero
<span class="pagenum" id="Page_334">[334]</span>
ancora da Rovigo con buon numero
d'armati il<i> marchese Francesco,
Rinaldo</i> ed <i>Obizzo Estensi</i>. Allora i Ferraresi,
veggendosi come perduti, altro
ripiego non ebbero che di ricorrere alla
misericordia del legato; ma questi, dopo
aver voluto prima in mano circa ottanta
(altri dicono meno) de' migliori della
città, non altra misericordia usò loro che
di lasciar la briglia alle sue truppe, le
quali, unite coi Guelfi, si spinsero contra
de' Ghibellini, e li forzarono alla fuga.
In tal occasione seguirono molte uccisioni
e saccheggi di monisteri e chiese,
certo non con lode di esso legato, il qual
poscia affaticò per molti dì il boia in far
impiccare i colpevoli di quella sedizione.
Anche la città di Piacenza fu in gran
moto <span class="fnote">[Chron. Placent., tom. 16 Rer. Ital. Chron.
Estense, tom. 15 Rer. Ital.]</span>. <i>Alberto Scotto</i> ivi signore, tra
perchè si trovava incalzato dalla forza
de' fuorusciti, cioè di Leone degli Arcelli,
Ubertino Lando ed altri Ghibellini, che
erano spalleggiati da <i>Guido dalla Torre</i>
signor di Milano; e perchè inoltre sentiva
essere in procinto <i>Arrigo VII</i> di calare
in Italia, prese il partito di far pace cogli
usciti, e di cedere il dominio della città,
con che i pubblici uffizii da lì innanzi
fossero comuni fra le parti. Entrarono
in Piacenza quasi in trionfo i fuorusciti;
ma siccome non si davano mai posa gli
animi troppo allora turbolenti degl'Italiani,
appena entrati i fuorusciti, svegliarono
delle contese, e nel dì seguente a
forza d'armi ne scacciarono Alberto
Scotto, il quale co' suoi aderenti si ridusse
a Castello Arquato, ed, impadronitosi
di Fiorenzuola e Bobbio, cominciò di
nuovo a recar frequenti molestie al popolo
dominante di Piacenza. Obizzino
Spinola cogli altri suoi consorti, anche
essi fuorusciti di Genova <span class="fnote">[Georgius Stella, Annal. Genuens., tom. 17
Rer. Ital.]</span> e padroni
di Monaco, s'impadronì in quest'anno
delle terre di Montaldo e Votaggio,
e le distrusse da' fondamenti. La decantata
<span class="pagenum" id="Page_335">[335]</span>
venuta del re de' Romani è credibile
che movesse tanto essi Spinoli e
i lor partigiani, quanto il governo di
Genova a far poco appresso pace. Quaranta
mila lire furono pagate agli Spinoli,
che restituirono al comune di Genova
tutti i luoghi presi, ed ebbero accesso
libero alla città, eccettochè Obizzino, obbligato
per due anni a starsene nelle sue
castella. Nell'Umbria i Perugini, rinforzati
dal maliscalco del re Roberto abitante
in Firenze, fecero guerra nel mese
di luglio alla città di Todi <span class="fnote">[Giovanni Villani, lib. 9, cap. 5.]</span>. Volle provarsi
quel popolo ad una battaglia; ma
non l'avesse fatto, perchè ne andò malamente
sconfitto. Nello stesso mese furono
cacciali i Guelfi da Spoleti, restando la
signoria ai Ghibellini. Ma per più tempo i
Perugini talmente guerreggiarono contra
di quella città, che nell'anno seguente la
forzarono a rimettere in casa i Guelfi;
ed altrettanto fece la città di Todi.
</p>

<p>
Dava molto da pensare a <i>Roberto re</i>
di Napoli la disposizione di <i>Arrigo VII re</i>
de' Romani, di calar in Italia, ben prevedendo
ch'egli sosterrebbe il partito dei
Ghibellini amici dell'imperio con depressione
de' Guelfi, de' quali egli era il capo.
Gli parve dunque di non dovere maggiormente
differire il suo ritorno dalla Provenza
in Italia per dar sesto a' suoi affari.
Coll'avere indotto il papa a fermare
la sua residenza in Avignone, città della
Provenza, e perciò di suo dominio, egli
era divenuto come arbitro della corte
pontificia. E fu in quest'anno <span class="fnote">[Chron. Caesen., tom. 14 Rer. Ital.]</span> ch'egli ottenne
il vicariato della Romagna e di
Ferrara, ed inviò colà i suoi ministri a
comandar le feste. Il pontefice Clemente
intanto barcheggiava. Mostravasi egli tutto
favorevole ad Arrigo VII, con approvar
la sua venuta a prendere la corona
imperiale; avea anche destinati i cardinali,
che gliela dessero in Roma, e scrisse
per lui lettere ai vescovi, principi e
città d'Italia. Tuttavia gran cura avea di
non disgustare il re Roberto, e non gli
<span class="pagenum" id="Page_336">[336]</span>
doveano dispiacere gli avanzamenti della
fazione guelfa. Ora esso re Roberto nel
dì 10 di giugno arrivò a Cuneo in Piemonte <span class="fnote">[Chron. Astens., cap. 53, tom. 11 Rer. Ital.]</span>.
Visitò Montevico, Fossano,
Savigliano, Cherasco ed Alba, terre di
sua giurisdizione, <i>Filippo di Savoia</i>, che
si trovava allora in Asti, fece un'imperiosa
intimazione agli Astigiani di guardarsi
dall'amicizia di quel re. Altrettanto
fecero il vescovo di Basilea, <i>Luigi di Savoia</i>,
ed altri ambasciatori del re Arrigo,
ch'erano pervenuti in quella città, e passarono
dipoi a Savona, Genova e Pisa,
annunziando dappertutto, la venuta d'esso
Arrigo alla corona. Di belle parole dissero
gli Astigiani, ma poi, spediti ambasciatori
ad Alba, fecero una specie di
lega col suddetto re Roberto; e questi
dipoi nel dì 9 di agosto venne ad Asti,
ed ebbe ad un gran convito i grandi di
quella città. Si fece allora le maraviglie
Guglielmo Ventura, il quale vi si trovò
presente, al vedere che tutti mangiarono
e bebbero solamente in vasi d'argento,
perchè un lusso tale era tuttavia incognito
agl'Italiani. Passò Roberto nel dì
10 d'agosto ad Alessandria, e ne scacciò
gl'Inviziati e i Lanzavecchi ghibellini, e
si fece dar la signoria di quella città dai
Guelfi. Ecco come il buon re andava stendendo
l'ali alle spese del romano imperio.
Ito poscia a Lucca e a Firenze, dove indarno
si studiò di pacificare insieme i
Guelfi disuniti, inviò al governo della Romagna
Niccolò Caracciolo <span class="fnote">[Chron. Caesen., tom. 14 Rer. Ital.]</span>, il quale,
arrivato colà nel mese d'ottobre, ebbe
ubbidienza da quasi tutte quelle città, e
procurò di mettere pace dappertutto con
ridurre nelle lor patrie i fuorusciti. Su
due piedi egli ascoltava le liti, e senza
strepito di giudizio le decideva. Di uno
di questi abbisognerebbe ogni città. Dovette
trovare ne' Forlivesi qualche durezza <span class="fnote">[Chron. Foroliviens., tom. 22 Rer. Ital.]</span>,
perchè ne fece spianar le fosse,
e mise in prigione Scarpetta, Pino e Bartolommeo
degli Ordelaffi, e alcuni dei
<span class="pagenum" id="Page_337">[337]</span>
Calboli e degli Argogliosi. Lasciò poi in
libertà i Guelfi, e ritenne i Ghibellini. Ora,
avendo Arrigo re de Romani stabilita la
sua venuta in Italia, mandò varii ambasciatori
a notificarlo alle città. Venne a
Milano il vescovo di Costanza <span class="fnote">[Johannes de Cermenat., cap. 10, tom. 9 Rer. Ital.]</span>, e con
bella orazione espose come il re era per
prendere la corona del ferro dall'arcivescovo
di Milano. Mostraronsi pronti i
Milanesi a ricevere con tutto onore il sovrano;
il solo <i>Guido dalla Torre</i> signor
della città buffava, nè volea che si parlasse
di questo grande affare. Chiamò poi
ad un parlamento il <i>conte Filippone</i> da
Langusco signor di Pavia, <i>Antonio da Fissiraga</i>
signor di Lodi, <i>Guglielmo Cavalcabò</i>
principal cittadino o signore di Cremona,
e <i>Simone degli Avvocati</i> da Colobiano
cittadin primario o signore di Vercelli,
per udir il loro parere. Tutti erano
di fazion guelfa. Schiettamente disse Filippone
fra i primi ch'egli non voleva
essere ribello al re suo signore. Gli altri
dissero che bisognava prendere consiglio
sul fatto, ma che allora non si potea.
Guido dalla Torre era di parere che tutti
si unissero contra di questo Tedesco; e
smanioso girava per le camere, borbottando
e parlando da sè solo. Finì il parlamento
senza conchiusione alcuna.
</p>

<p>
Sul fine d'ottobre arrivò a Susa, e
poscia a Torino, il <i>re Arrigo</i> colla <i>regina
Margherita</i> sua moglie, mille arcieri e
mille uomini d'arme, dopo avere, mercè
di un matrimonio, fatto divenir <i>Giovanni</i>
suo figliuolo re di Boemia. <i>Amedeo conte
di Savoia, Filippo</i> e <i>Luigi</i> parimente di
Savoia erano tutti per lui, e seppero ben
fare il lor negozio con questo attaccamento.
Nella corte d'esso re si contavano
l'arcivescovo di Treviri <i>Baldovino</i>
suo fratello, <i>Teobaldo vescovo</i> di Liegi,
<i>Ugo delfino di Vienna</i>, il duca di Brabante
ed altri principi e baroni. Andarono
colà a fargli riverenza Filippone conte di
Langusco, <i>Teodoro marchese di Monferrato</i>,
i vescovi, i signori e gli ambasciatori
<span class="pagenum" id="Page_338">[338]</span>
di varie città, e nominatamente i
romani, che comparvero con gran fasto.
Tutti condussero gente armata per accompagnarlo.
Per attestato di Albertino
Mussato <span class="fnote">[Albertinus Mussatus, lib. 1, cap. 6.]</span>, mise un suo vicario in Torino:
segno che quella era allora città
libera. Nel dì 10 di novembre venne ad
Asti <span class="fnote">[Chron. Astense, cap. 58, tom. 11 Rer. Ital.]</span>, e v'introdusse i fuorusciti ghibellini.
Gli fu data (malvolentieri nondimeno)
la signoria di quella città, ed egli
pose quivi un vicario, che cominciò molto
bene ad aggravar quel popolo. Usava
in corte d'esso re, ed era ben veduto da
lui Francesco da Garbagnate <span class="fnote">[Corio, Istor. di Milano. Bonincon. Morigia,
Chron. tom. 12 Rer. Ital.]</span>, giovane
milanese assai disinvolto, che gli avea più
volte detto gran bene di <i>Matteo Visconte</i>
esiliato da Milano, con dipignerglielo pel
più savio, attivo ed onorato uomo di
Lombardia, e perciò capace di ben servirlo
ne' correnti affari. Mostrò Arrigo
voglia di vederlo. Il Garbagnate, che tenea
buon filo col Visconte, gliel fece tosto
sapere; e Matteo travestito per solitarii
cammini si portò ad Asti, dove, datosi a
conoscere, non vi fu cortesia che non
ricevesse da quella corte, ed anche dal
re. I soli magnati guelfi il guardarono
con occhio bieco, e villanamente ancora
parlarono di lui, ma senza ch'egli mostrasse
di alterarsene punto. Il favorevole
accoglimento a lui fatto da Arrigo
cagionò bensì che molti Milanesi e Lombardi
abbracciarono il suo partito. Ed
essendo giunto colà anche l'arcivescovo
di Milano <i>Gaston dalla Torre</i>, già esiliato,
stabilì pace e lega con esso Matteo, a
nome ancora de' suoi fratelli, alcuni dei
quali erano tuttavia detenuti prigioni da
Guido dalla Torre. Non si fidava molto
Arrigo d'andare a Milano, siccome abbastanza
informato delle cattive disposizioni
di Guido dalla Torre; anzi diffidava
non poco di tutti gl'Italiani, perchè sessant'anni
correano che non aveano veduto
imperadori o re de' Romani; ed
<span class="pagenum" id="Page_339">[339]</span>
avvezzati a vivere a lor modo, non amavano
al certo di riconoscere superiore
alcuno. Matteo Visconte, per conto di
Milano, gli levò le apprensioni del cuore,
ben conoscendo egli quanto se ne potea
promettere. Il distornò ancora dal differir
la sua entrata in Milano, al che l'andavano
sotto varii pretesti esortando i
capi de' Guelfi <span class="fnote">[Dino Compagni, tom. 9 Rer. Ital.]</span>. Passò dunque Arrigo
a Casale, a Vercelli e a Novara, accolto
con allegria da que' popoli. In Vercelli
mise fine alla guerra civile fra i Tizzoni
ed Avvocati, in Novara fra i Brusati e
Tornielli. Ogni fuoruscito potè ritornare
alla sua patria. Cavalcò poscia il re, ed,
invece di andare a Pavia, dove il conte
Filippone l'aspettava, per consiglio di
Matteo Visconte, passato il Ticino, s'inviò
alla volta di Milano, incontrato di mano
in mano da varie schiere di nobili milanesi,
tutti in festa e gala, che gli baciavano
il piede: dal che s'avvide avergli il
Visconte dato buon consiglio. L'ultimo
a venirgli incontro fuori de' borghi di
Milano fu Guido dalla Torre <span class="fnote">[Johan. de Cermenat., cap. 13, tom. 9 Rer. Ital.]</span>. Lo sdegno
e la superbia erano con lui. Laddove
gli altri, all'appressarsi del re, abbassavano
le loro insegne, Guido portava
diritto la sua. Gl'insegnarono i Tedeschi
le creanze ed il dovere, con buttargliela
per terra. All'arrivo del re, smontò Guido
da cavallo, e gli andò come incantato
a baciare il piede. Arrigo, con volto umano
riguardandolo, gli disse: <i>Guido, riconosci
il tuo re, perchè duro è il ricalcitrar
contro lo stimolo</i>. Entrò il re nel dì
23 di dicembre, e non già nel dì seguente,
come scrivono alcuni <span class="fnote">[Gualvan. Flamma, cap. 349. Chron. Astense,
cap. 39, tom. 11 Rer. Ital.]</span>, in Milano,
e seco Gastone arcivescovo, Matteo Visconte
ed ogni altro fuoruscito. Volle il
dominio della città, che gli fu dato, e
Guido dalla Torre andò a sedere: disgrazia
per altro da lui preveduta, ma senza
avere cercata, o, per meglio dire, trovata
maniera di provvedervi. Fece poi far
<span class="pagenum" id="Page_340">[340]</span>
pace fra i Torriani e Visconti, e quetò le
altre nemicizie, desiderando che tutti vivessero
in pace e concordia. Attese dipoi
a far le sue disposizioni per ricevere la
corona del ferro, alla qual funzione fu
destinato il dì dell'Epifania dell'anno seguente.
Fece in quest'anno papa Clemente
nelle quattro tempora del Natale
una promozione di cinque cardinali, tutti
Guasconi <span class="fnote">[Ptolom. Lucensis, in Vita Clementis V.]</span>: se con piacere degl'Italiani,
Dio vel dica. Nè voglio tacere che i
Ghibellini di Modena nel mese di luglio
cacciarono fuori di città quei da Sassuolo,
da Ganaceto e i Grassoni, tutti di fazione
guelfa <span class="fnote">[Gazata, Chron. Regiens., tom. 18 Rer. Ital.]</span>.
</p>

<hr />
</div>

<div class="chapter">
<h2 class="hidden" id="MCCCXI">MCCCXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxi</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Clemente V</span> papa 7.</td>
  </tr>
  <tr>
    <td><span class="smcap">Arrigo VII</span> re de' Romani 4.</td>
  </tr>
</table>

<p>
Per la corona del regno d'Italia, che
dovea darsi al <i>re Arrigo</i>, tutte le città di
Lombardia e della marca di Verona inviarono
i loro ambasciatori a Milano <span class="fnote">[Albertinus Mussatus, lib. 1, tom. 8 Rer. Ital.]</span>,
a riserva di Alessandria, d'Alba e d'altri
luoghi in Piemonte, che riguardavano per
loro signore <i>Roberto re</i> di Napoli. Intanto
s'erano già cominciati a veder
preparamenti di guerra contra dello stesso
Arrigo. I Fiorentini, Lucchesi ed altri
di Toscana <span class="fnote">[Giovanni Villani, lib. 9, cap. 7.]</span> aveano nell'anno precedente
eletti gli ambasciatori, per mandar
a protestare l'ossequio loro al novello
sovrano; ma all'improvviso restò la
spedizione, e, per lo contrario, si diede
quel popolo a far gente, e contrasse lega
col medesimo re e colle città guelfe, per
opporsi a lui. Altrettanto fecero i Bolognesi,
attendendo specialmente in questo
anno a fortificare e ben provvedere la
loro città. Non si potrà fallare, attribuendo
queste risoluzioni ai maneggi del
re Roberto e de' suoi ministri, che non
voleano lasciar crescere la potenza di
<span class="pagenum" id="Page_341">[341]</span>
Arrigo, credendola di troppo pregiudizio
ai loro interessi. Si aggiunse, essere ben
venuto in Italia il novello re con belle
proteste di voler mettere la pace dappertutto,
ridurre nelle loro patrie gli
usciti, non avere parzialità nè per Guelfi,
nè per Ghibellini, e di voler conservare
tutti i diritti e privilegii di qualsisia città.
E, di vero, opinione fu che sul principio
fosse pura tal sua intenzione. Non parve
poi così nell'andare innanzi. In un general
parlamento volle che ogni città
avesse un vicario imperiale <span class="fnote">[Gazata, Chronic. Regiense, tom. 18 Rer.
Italic.]</span>. Già gli
avea messi in Torino, Asti e Milano; ed
essi in luogo dei podestà eletti dai cittadini:
il che fu uno sminuire di molto la
libertà di quei popoli. Ora nel dì 6 di
gennaio esso re fu colla <i>regina Margherita</i>
coronato in santo Ambrosio di Milano
per le mani dell'arcivescovo milanese
<i>Gastone dalla Torre</i>. Pretesero il
popolo e i canonici della nobil terra di
Monza che nella lor basilica di san Giovanni
Batista dovesse egli prendere la
corona del ferro, che essi per antico privilegio
conservano nel loro sacrario, e
nella quale hanno da un secolo e mezzo
in qua immaginato che si conservi uno
dei sacri chiodi della croce del Signore <span class="fnote">[Murat., Anecdot. Latin., tom. 2.]</span>:
cosa ignorata ne' secoli precedenti.
Ma dovettero tanto industriarsi i
Milanesi, che nella suddetta basilica di
santo Ambrosio seguì quella grandiosa funzione,
siccome altre volte s'era fatto <span class="fnote">[Bonincontrus Morigia, Chron., tom. 12
Rer. Ital.]</span>,
coll'aver nondimeno Arrigo, mercè d'un
suo diploma, preservato il diritto che
potesse competere a Monza. In tal congiuntura
egli creò cavalieri circa dugento
nobili di varie città. Attese di poi a pacificare
le città di Lombardia, e in molte
di esse mise i suoi vicarii, volendo che
in ciascuna d'esse rientrassero gli sbanditi,
fossero guelfi o ghibellini. Mise in
<span class="pagenum" id="Page_342">[342]</span>
Modena <span class="fnote">[Bonif. Moranus, Chron. Mutinens., tom. 11
Rer. Ital.]</span> per vicario Guidaloste dei
Vercellesi da Pistoia, che v'introdusse
tutti i fuorusciti guelfi. L'ultimo a comparire
alla corte fu <i>Matteo Maggi</i> signore
di Brescia, di fazion ghibellina <span class="fnote">[Johann. de Cermenate, cap. 18, tom. 9 Rer.
Italic.]</span>, non
già per poco affetto al re, ma per timore
di Tebaldo Brusato di fazion guelfa,
bandito da Brescia negli anni addietro,
che, venuto a Milano, avea già guadagnato
nella corte di molti protettori. Il buon
Arrigo, che mirava al sollievo e bene di
tutti, propose al Maggi di ricevere in
Brescia Tebaldo. Il Maggi allora disse
quanto potè per far conoscere al re come
Tebaldo era il maggior perfido e mancator
di parola che fosse al mondo, e sfibbiò
tutti i tradimenti da lui fatti, e le
crudeltà da lui usate in varii tempi. A
nulla servì; il re stette saldo in dire che
bisognava perdonare, e convenne accomodarsi
al di lui volere, con ricevere Tebaldo
e i suoi seguaci in Brescia <span class="fnote">[Malvec., Chron. Brixian., tom. 14 Rer.
Italic.]</span>. Seguì
pertanto uno strumento di pace fra
i Guelfi e Ghibellini di quella città; ed,
avendo Matteo Maggi rinunziata quella
signoria, Arrigo mandò colà per suo vicario
Alberto da Castelbarco. Non andrà
molto che ne vedremo gli effetti.
</p>

<p>
Diede esso re Arrigo per suo vicario
a Milano Giovanni dalla Calcia Franzese,
uomo inetto, che neppure un mese durò
in quel posto. Gli sustituì Niccolò Bonsignore,
un pezzo di mala carne, già bandito
per le sue ribalderie da Siena sua
patria, che cominciò a maltrattare quel
popolo. Richiese il re un dono gratuito
dai Milanesi, perchè era corto di moneta.
Fu proposto nel consiglio della
città il quanto, e rimesso in Guglielmo
Posterla il tassarlo. Disse cinquanta
mila fiorini d'oro. Tutti consentivano, se
non che Matteo Visconte soggiunse che
gli parea conveniente donarne anche
<span class="pagenum" id="Page_343">[343]</span>
dieci mila alla regina. Allora Guido dalla
Torre s'alzò in collera, riprovando il
far così da liberale colla roba altrui; e,
nell'uscire del consiglio, disse: <i>E perchè
non se ne danno cento mila? questo numero
è più perfetto</i>. Perciò i ministri del re
scrissero cento mila, e bisognò poi darli.
E fin qui era durato il bel sereno; ed Arrigo
si figurava di aver data da padre la
pace a tutte le città di Lombardia, senza
far distinzione tra Guelfo e Ghibellino;
ma non tardò ad intorbidarsi il cielo.
Perchè Arrigo, sotto spezie di onore, ma
veramente per aver degli ostaggi, dimandò
che cento figliuoli de' nobili milanesi lo
accompagnassero a Roma, si trovarono
molte difficoltà, ed insorsero sospetti di
sedizione. Furono anche veduti fuor
d'una porta Franceschino figliuolo di
Guido dalla Torre, e Galeazzo figliuolo di
Matteo Visconte, parlar lungamente insieme,
e toccarsi la mano nel congedarsi <span class="fnote">[Bonicontrus Morigia, tom. 12 Rer. Ital.
Johannes de Cermen., tom. 9 Rer. Ital. Albertinus
Mussatus, tom. 8 Rer. Ital. Ferretus Vicentinus,
tom. 9 Rer. Ital. Gazata, Chron. Regiens., tom. 18
Rer. Ital.]</span>.
Fu riferito ad Arrigo, e fatto credere
che il Visconte ed il Torriano macchinassero
contra la sua real persona, ed
avessero già fatta massa di gente. Però
nel dì 12 di febbraio egli mandò una
squadra di cavalleria a visitar le case dei
nobili. Matteo Visconte, avutone l'avviso,
col mantello indosso avanti il suo palazzo
li stette aspettando, ragionando intanto
con alcuni amici. Arrivati i Tedeschi,
come se nulla sapesse, invitolli a bere, e
gl'introdusse in casa. Se n'andarono
tutti contenti, e persuasi della sua fedeltà.
Non così fu al palazzo di Guido dalla
Torre. Quivi erano molti armati, quivi
si cominciò un tumulto, e si venne alle
mani coi tedeschi. Trassero colà i parziali
de' Torriani, e dall'altro canto
s'andarono ingrossando le truppe del
re, il quale fu in gran pena per questo,
massimamente dappoichè gli fu riferito
che anche Matteo Visconte e Galeazzo
<span class="pagenum" id="Page_344">[344]</span>
suo figliuolo erano uniti coi Torriani. Ma
eccoti comparir Matteo col mantello alla
corte; ecco da lì un pezzo un messo,
che assicurò Arrigo, come Galeazzo Visconte
combatteva insieme coi Tedeschi
contra de' Torriani: il che tranquillò
l'animo di sua maestà. La conclusione
fu, che i serragli e palagi dei Torriani
furono superati, dato il sacco alle lor
ricche suppellettili, spogliate anche tutte
le case innocenti del vicinato. Guido
dalla Torre e gli altri suoi parenti, chi qua
chi là fuggendo, si sottrassero al furor dei
Tedeschi, e se ne andarono in esilio, nè
mai più ritornarono in Milano. Non si
seppe mai bene la verità di questo fatto.
Fu detto che i Torriani veramente aveano
congiurato, e che nel dì seguente
dovea scoppiar la mina <span class="fnote">[Johann. de Cermenate, cap. 22, tom. 9 Rer.
Ital. Giovanni Villani, lib. 9, cap. 11. Ferretus Vicentinus,
lib. 4, tom. 9 Rer. Ital.]</span>. Ma i più
credettero, e con fondamento, che questa
fosse una sottile orditura dello scaltro
Matteo Visconte per atterrare i Torriani,
siccome gli venne fatto, con fingersi prima
unito ad essi, e con poscia abbandonarli
nel bisogno. Nulladimeno, con tutto che
egli si facesse conoscer fedele in tal congiuntura
ad Arrigo, da lì ad alquanti dì
l'invidia di molti grandi milanesi, ed il
timore che Matteo tornasse al principato,
e si vendicasse di chi l'avea tradito nell'anno
1302, cotanto poterono presso
Arrigo, che Matteo fu mandato a' confini
ad Asti, e Galeazzo suo figliuolo a Trivigi.
Poco nondimeno stette Matteo in esilio.
Il suo fedele amico Francesco da Garbagnate,
fatto conoscere al re che per fini
torti aveano gl'invidiosi allontanato da
lui un sì savio consigliere <span class="fnote">[Annal. Mediol., tom. 16 Rer. Ital.]</span>, cagion fu
che Arrigo nel dì 7 d'aprile il richiamò
e rimise in sua grazia.
</p>

<p>
Gran terrore diede alle città guelfe di
Lombardia la caduta de' Torriani guelfi.
Lodi, Cremona e Brescia per questo alzarono
le bandiere contra d'Arrigo. Per confessione
di Giovanni Villani, i Fiorentini e
<span class="pagenum" id="Page_345">[345]</span>
Bolognesi con loro maneggi e danari
soffiarono in questo fuoco. Antonio da
Fissiraga signore di Lodi corse colà; ma,
ritrovata quivi dell'impotenza a sostenersi
per la poca provvision di vettovaglia,
tornò a Milano ad implorar la misericordia
del re, e, per mezzo della regina
e di <i>Amedeo conte di Savoia</i>, l'ottenne.
Mandò Arrigo a prendere il possesso di
quella città, e v'introdusse tutti i fuorusciti;
poscia nel dì 17 d'aprile coll'armata
s'inviò alla volta della ribellata
Cremona. S'era imbarcato quel popolo
senza biscotto; e ciò per la prepotenza di
<i>Guglielmo Cavalcabò</i> capo della fazione
guelfa, il quale avea fatto sconsigliatamente
un trattato col fallito Guido dalla
Torre. Sicchè, all'udire che il re veniva
in persona con tutte le sue forze e con
quelle de' Milanesi contra di Cremona,
se ne fuggì. Sopramonte degli Amati,
altro capo de' Ghibellini, uomo savio e
amante della patria, allora consigliò di
gittarsi alla misericordia del re. Venne
egli coi principali della nobiltà e del popolo
sino a Paderno, dieci miglia lungi
da Cremona; e tutti colle corde al collo,
inginocchiati sulla strada, allorchè arrivò
Arrigo, con pietose voci e lagrime implorarono
il perdono. Era la clemenza
una delle virtù di questo re; ma se ne
dimenticò egli questa volta, ed ebbe bene
a pentirsene col tempo. Comandò che
ognun di loro fosse imprigionato e mandato
in varii luoghi, dove quasi tutti nelle
carceri miseramente terminarono dipoi
i lor giorni. Fu questo un nulla. Arrivato
a Cremona, non volle entrarvi sotto il
baldacchino preparato da' cittadini, fece
smantellar le mura, spianar le fosse, abbassar
le torri della città. Da lì ancora a
qualche giorno impose una gravissima
contribuzione di cento mila fiorini d'oro,
e fu dato il sacco all'infelice città <span class="fnote">[Chron. Placent., tom. 16 Rer. Ital.]</span>,
che restò anche priva di tutti i suoi privilegii
e diritti. Da qualsivoglia saggio fu
creduto che questi atti di crudeltà, sconvenevoli
ad un re fornito di tante virtù,
<span class="pagenum" id="Page_346">[346]</span>
pel terrore che diedero a tutti, rompessero
affatto il corso alla pace d'Italia ed
alla fortuna d'Arrigo, addosso a cui
vennero poi le dure traversie che andremo
accennando. Dacchè per benignità e
favore d'esso re rientrò in Brescia Tebaldo
Brusato cogli altri fuorusciti guelfi,
andò costui pensando come esaltar la
sua fazione <span class="fnote">[Ferretus Vicentinus, lib. 4, tom. 9 Rer.
Italic.]</span>. Nel dì 24 di febbraio,
levato rumore, prese Matteo Maggi, capo
de' Ghibellini, con altri grandi di quella
città, e si fece proclamar signore, o almen
capo della fazion guelfa, che restò
sola al dominio. Albertino Mussato <span class="fnote">[Albertinus Mussat., Hist. Aug., tom. 8 Rer.
Ital.]</span>
scrive che i Maggi furono i primi a rompere
la concordia, e che poi rimasero al
disotto. Jacopo Malvezzo <span class="fnote">[Malvecius, Chronic. Brixian., tom. 14 Rer.
Ital.]</span> ed altri
scrittori bresciani non la finiscono di
esaltar con lodi la persona di Tebaldo
Brusato. Ma gli autori contemporanei ed
il fatto stesso ci vengono dicendo che
egli fu un ingrato ai benefizii ricevuti dal
re Arrigo, e un traditore, avendo egli
scacciato il di lui vicario, e fatta ribellare
contra di lui quella città, in cui la real
clemenza, di bandito e ramingo ch'egli
era, l'avea rimesso. Dopo avere il re
tentato, col mandare innanzi <i>Valerano</i> suo
fratello, se i Bresciani si voleano umiliare,
e trovato che no <span class="fnote">[Dino Compagni. Chron., tom. 9 Rer. Ital.]</span>, tutto sdegno nel
mese di maggio mosse l'armata contra
di quella città, e n'intraprese l'assedio.
Fu parere del Villani, che s'egli, dopo la
presa di Cremona, continuava il viaggio,
Bologna, Firenze e la Toscana tutta veniva
facilmente all'ubbidienza sua. A
quell'assedio furono chiamate le milizie
delle città lombarde. Spezialmente vi
comparve la cavalleria e fanteria milanese.
<i>Giberto da Correggio</i>, oltre all'aver
condotto colà la milizia di Parma, donò
ad Arrigo la corona di <i>Federigo II</i> Augusto,
presa allorchè quell'imperadore fu
<span class="pagenum" id="Page_347">[347]</span>
rotto sotto Parma. Per questo egli, se
crediamo al Corio <span class="fnote">[Corio, Istor. di Milano.]</span>, ottenne il vicariato
di quella città. Albertino Mussato
scrive che quivi fu messo per vicario un
Malaspina. Nulla mi fermerò io a descrivere
gli avvenimenti del famoso assedio
di Brescia. Basterammi di dire che la
città era forte per mura e per torri, ma
più per la bravura de' cittadini, i quali
per più di quattro mesi renderono inutili
tutti gli assalti e le macchine dell'esercito
nemico. Circa la metà di giugno,
in una sortita restò prigion de' Tedeschi
l'indefesso Tebaldo Brusato, e coll'essere
strascinato e squartato pagò la pena dei
suoi misfatti. Infierirono perciò i Bresciani
contra dei prigioni tedeschi, e si
accesero maggiormente ad un'ostinata
difesa. In un incontro anche <i>Valerano</i>
fratello del re, mortalmente ferito, cessò
di vivere.
</p>

<p>
Per tali successi era forte scontento il
re Arrigo. L'onor suo non gli permettea
di ritirarsi; ed intanto maniera non si
vedea di vincere la nemica città. Mancava
il danaro per la sussistenza dell'armata;
e il peggio fu, che in essa entrò
una fiera epidemia, ossia la peste vera,
che facea grande strage <span class="fnote">[Johannes de Cermenat., tom. 9 Rer. Italic.]</span>. Dio portò al
campo tre cardinali legati spediti dal papa
per coronare in Roma, e sollecitar per
questo il re Arrigo, cioè i <i>vescovi d'Ostia</i>
e <i>d'Albano</i>, e <i>Luca dal Fiesco</i>. Questi
mossero parola di perdono e di pace.
Entrò il Fiesco col patriarca d'Aquileia
in Brescia, e trovò delle durezze. Vi ritornò,
e finalmente conchiuse l'accordo.
Fu in salvo la vita e la roba dei cittadini,
e si scaricò sopra le mura della città il
gastigo della ribellione, le quali furono
smantellate, e per esse entrò Arrigo nella
città nel dì 24 di settembre, seco menando
i fuorusciti. Oltre a ciò, settanta
mila fiorini d'oro volle da quel popolo,
con altri aggravii, per quanto scrive il
Malvezzi, e lo conferma Ferreto Vicentino,
contro le promesse fatte al cardinale
<span class="pagenum" id="Page_348">[348]</span>
dal Fiesco. Da Brescia passò a Cremona,
indi a Piacenza, dove lasciò un
vicario <span class="fnote">[Albertinus Mussat., lib. 4, tom. 8 Rer. Ital.]</span>, rimanendo deluso <i>Alberto
Scotto</i>, il quale poco dopo ricominciò le
ostilità contro la patria. Trasferitosi a
Pavia, quivi si trovarono per la peste
calata a tal segno le sue soldatesche, che
<i>Filippone da Langusco</i>, non più signore
di quella città, avrebbe potuto assassinarlo,
se il mal talento gliene fosse venuto.
E ne corse anche il sospetto; perlochè
portossi colà <i>Matteo Visconte</i> con
possente corpo di Milanesi; ma Filippone
gli chiuse le porte in faccia. Matteo,
dico, il quale, stando Arrigo sotto Brescia,
non tralasciò ossequio e diligenza veruna
per assisterlo con gente, danari e vettovaglie;
laonde meritò d'essere creato vicario
di Milano, e di poter accudire da lì
innanzi all'esaltazione della propria casa.
In Pavia mancò di vita, per le malattie
contratte all'assedio di Brescia, il valoroso
<i>Guido conte di Fiandra</i>. E quivi, a
persuasione di <i>Amedeo conte di Savoia</i>,
Arrigo dichiarò vicario di Pavia, Vercelli,
Novara e Piemonte <i>Filippo di Savoia</i>,
principe allora solamente di titolo
della Morea. Scrive Giovanni da Cermenate <span class="fnote">[Johannes de Cermen., tom. 9 Rer. Ital.]</span>,
e con lui va d'accordo Galvano
Fiamma <span class="fnote">[Gualv. Flamma, Manipul. Flor.]</span> col Malvezzi <span class="fnote">[Malvec., Chron. Brix., tom. 14 Rer. Ital.]</span>, che questo
principe, unitosi dipoi con Filippone di
Langusco e cogli altri Guelfi, fece ribellar
quelle città, ed altre ancora al re suo
benefattore. Nel dì 21 d'ottobre arrivò
Arrigo a Genova, accolto da quel popolo
con sommo onore; ed avuta che ebbe la
signoria della città, si studiò di metter
pace fra que' di lor natura alteri, ed allora
troppo discordanti, cittadini, e rimise in
città Obizzino Spinola con tutti i fuorusciti <span class="fnote">[Georg. Stella, Annal. Genuens., tom. 17 Rer.
Ital. Giovanni Villani. Albertinus Mussatus, et alii.]</span>.
Ma quivi nel dì 13 di dicembre
da immatura morte fu rapita la regal sua
moglie <i>Margherita</i> di Brabante, principessa
per le sue rare virtù degna di più
<span class="pagenum" id="Page_349">[349]</span>
lunga vita. Intanto si scoprirono suoi
palesi nemici i Fiorentini, Lucchesi, Perugini,
Sanesi ed altri popoli di Toscana,
i quali, sommossi ed assistiti dal <i>re Roberto</i>,
fatto grande armamento, presero i
passi della Lunigiana, per impedirgli il
viaggio per terra. Erano all'incontro per
lui gli Aretini e Pisani; i quali ultimi
mandarono a Genova una solenne ambasceria
ad invitarlo, con fargli il dono di
una sì magnifica tenda militare, che sotto
vi poteano stare dieci mila persone. Lo
scrive Albertino Mussato; e chi non vuol
credere sì smisurata cosa dazio non pagherà.
Per più di due mesi si fermò in
Genova il re Arrigo, nè si può negare
che tendeva il suo buon volere a ricuperare
bensì i diritti molto scaduti del romano
imperio; ma insieme, se avesse potuto,
a rimettere la quiete in ogni città,
e ad abolir le matte e sanguinarie fazioni
de' Guelfi e Ghibellini. Tutto il contrario
avvenne. La venuta sua mise in maggior
moto gli animi alterati e divisi de' popoli.
</p>

<p>
<i>Giberto da Correggio</i>, guadagnato e
soccorso da' Fiorentini e Bolognesi, mosse
a ribellione Parma e Reggio. In Cremona
fu una sedizione non picciola, e ne
fu cacciato il ministro del re. <i>Filippone
da Langusco</i> insorse in Pavia contra dei
Beccheria ed altri Ghibellini, e, col favore
di <i>Filippo di Savoia</i>, li scacciò. Lo stesso
accadde ai Ghibellini d'Asti, Novara e
Vercelli. Anche in Brescia ed in altre città
furono tumulti e sedizioni. In Romagna
altresì il vicario del re Roberto mise le
mani addosso ai capi dei Ghibellini di
Imola, Faenza, Forlì e d'altri luoghi, e
sbandì la loro fazione <span class="fnote">[Giovanni Villani, lib. 9, cap. 18.]</span>. Pesaro e Fano,
città ribellate al papa, furono ricuperate
dal marchese d'Ancona <span class="fnote">[Ferretus Vicentinus, tom. 9 Rer. Ital.]</span>. In Mantova
volle il re Arrigo che tornassero gli sbanditi
guelfi, e quivi pose per vicario Lappo
Farinata degli liberti. Ma <i>Passerino</i> e <i>Butirone
de' Bonacossi</i>, dianzi padroni della
città, presero un giorno l'armi col popolo,
e costrinsero que' miseri a tornarsene
<span class="pagenum" id="Page_350">[350]</span>
in esilio, senza rispetto alcuno al vicario
regio. Era l'Augusto Arrigo in gran bisogno
di moneta. Una buona offerta gli
fu fatta da essi Bonacossi, ed ottennero
con ciò il privilegio di vicarii imperiali
di Mantova. Di questo potente strumento
seppe ben valersi anche <i>Ricciardo da Camino</i>
per impetrare il vicariato di Trivigi.
E per la stessa via parimente giunsero
<i>Alboino</i> e <i>Cane dalla Scala</i> fratelli ad
ottener quello di Verona. Nè qui si fermò
l'industria loro. In questi tempi la
città di Padova per la goduta lunga pace <span class="fnote">[Albertinus Mussatus, lib. 2 et 3, rub. 3,
tom. 8 Rer. Ital.]</span>,
e perchè dominava anche in Vicenza,
si trovava in un invidiabile stato
per le ricchezze e per la cresciuta popolazione.
Questa grassezza, secondo il solito,
serviva di eccitamento e fomento all'alterigia
de' cittadini, in guisa che, avendo
il re Arrigo fatto lor sapere di voler
inviare colà un vicario, e richiesti sessanta
mila fiorini d'oro per la sua coronazione,
quel popolo se ne irritò forte;
e, a suggestione ancora de' Bolognesi e
Fiorentini, negò di ubbidire, e proruppe
inoltre in parole di ribellione. Cane dalla
Scala, siccome quegli che già aspirava a
gran cose, conosciuta anche la disposizion
de' Vicentini, che pretendeano d'essere
maltrattati dagli uffiziali padovani, e
s'erano invogliati di mettersi in libertà,
prese il tempo, e consigliò ad Arrigo di
gastigar l'arroganza di Padova con levarle
Vicenza. Ebbe effetto la mina. Cane
accompagnato da <i>Aimone vescovo</i> di Genevra,
e colle milizie di Verona e Mantova <span class="fnote">[Cortus, Histor., lib. 1, tom. 12 Rer. Ital.]</span>,
nel dì 15 d'aprile (e non già di
marzo, come ha lo scorretto testo di Ferreto
Vicentino) entrò in quella città, e
ne cacciò il presidio padovano. I Vicentini,
che si credeano di ricoverar la libertà,
non solamente caddero sotto un
più pesante giogo, ma piansero il saccheggio
della loro città per iniquità di
Cane, che non attenne i patti. Calò allora
l'albagia del popolo padovano; cercò poi
<span class="pagenum" id="Page_351">[351]</span>
accordo, e l'ottenne, ma con suo notabile
svantaggio; perchè, oltre all'avere
ricevuto per vicario imperiale Gherardo
da Enzola da Parma, in vece di sessanta,
dovette pagare cento mila fiorini d'oro
alla cassa del re.
</p>

<p>
Morì in quest'anno <i>Alboino dalla
Scala</i>, e restò solo <i>Can Grande</i> suo fratello
nella signoria di Verona, con tener
anche il piede in Vicenza. Tale era allora
lo stato, ma fluttuante, della Lombardia
e dell'Italia. I soli Veneziani si stavano
in pace, osservando senza muoversi le
commozioni altrui. Aveano spediti ad
Arrigo, subito ch'egli fu giunto in Italia,
i loro ambasciatori con regali, a titolo
non già di suggezione, ma d'amicizia, e
con ordine di non baciargli il piede <span class="fnote">[Albertinus Mussat., lib. 3, rub. 8, tom. 8
Rer. Ital.]</span>.
Venne poscia in quest'anno a Venezia il
vescovo di Genevra ambasciatore d'Arrigo;
ma non dimandò a quel popolo nè
fedeltà nè ubbidienza. Terminò i suoi
giorni in quest'anno appunto <span class="fnote">[Continuator Danduli, tom. 12 Rer. Ital.]</span> <i>Pietro
Gradenigo</i> doge di Venezia, e nel dì 22
d'agosto (il Sanuto <span class="fnote">[Marino Sanuto, tom. 21 Rer. Ital.]</span> scrive nel dì 13)
fu surrogato in suo luogo <i>Marino Giorgi</i>,
assai vecchio, che poco più di dieci mesi
tenne quel governo. Sotto Brescia, siccome
accennammo, cominciò ad infierir
la peste nell'armata regale, e si diffuse
poi per varie città. Ne restò spopolala
Piacenza, Brescia, Pavia, ed altri popoli
empierono i lor cimiterii. Portò il re Arrigo
colle sue genti a Genova questo malore,
e però quivi fu gran mortalità. Diede
principio papa <i>Clemente V</i> <span class="fnote">[Raynaldus, Annal. Eccles. Baluzius, in Vita
Pontific.]</span> nell'ottobre
di quest'anno al concilio generale in
Vienna del Delfinato, al quale intervennero
circa trecento vescovi. Era riuscito
alla saggia destrezza d'esso pontefice e
de' cardinali il far desistere <i>Filippo il
Bello re</i> di Francia dal proseguir le calunniose
accuse contro la memoria di
<i>papa Bonifazio VIII</i>. Nel concilio si avea
<span class="pagenum" id="Page_352">[352]</span>
da trattare, ma poco si trattò de' tanti
abusi che allora si osservavano nel clero
e nella stessa corte pontificia, massimamente
in riguardo alla collazion de' benefizii
e alla simonia: intorno a che restano
varie memorie e scritture di quei
tempi, che io tralascio, rimettendo i lettori
alla storia ecclesiastica, dove se ne
parla <i>ex professo</i>.
</p>

<hr />
</div>

<div class="chapter">
<h2 class="hidden" id="MCCCXII">MCCCXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxii</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Clemente V</span> papa 8.</td>
  </tr>
  <tr>
    <td><span class="smcap">Arrigo VII</span> re 5, imperad. 1.</td>
  </tr>
</table>

<p>
I lamenti de' Genovesi, e il non poter
più l'Augusto Arrigo ricavar da essi alcun
sussidio di moneta, di cui troppo egli
scarseggiava, gli fecero prendere la risoluzion
di passare durante il verno a Pisa.
Per terra non si potea, essendo serrati i
passi dalla lega di Toscana. Trenta galee
adunque de' Genovesi e Pisani furono allestite
affine di condurre per mare lui, e
la corte e gente sua <span class="fnote">[Giovanni Villani, lib. 9, cap. 36.]</span>. Nel dì 16 di
febbraio imbarcatosi fu forzato dal mare
grosso a fermarsi parecchi dì in Porto
Venere. Finalmente nel dì 6 di marzo
sbarcò a Porto Pisano, accolto con indicibil
festa ed onore dal popolo di Pisa.
Colà concorsero a furia i Ghibellini fuorusciti
di Toscana e di Romagna, ed egli
nella stessa città aspettò il rinforzo di
gente che gli dovea venir di Germania.
Intanto recò qualche molestia ai Lucchesi
ribelli, con tor loro alcune castella. Ma
quel che dava a lui più da pensare, era
che il <i>re Roberto</i>, fingendo prima di volere
amicizia con lui, gli avea anche spediti
ambasciatori a Genova per intavolar seco
un trattato di concordia e di matrimonio;
ma furono sì alte ed ingorde le pretensioni
di Roberto, che Arrigo non potè
consentirvi. Dipoi mandò esso re Roberto
a Roma <i>Giovanni</i> suo fratello con più di
mille cavalli, il quale prese possesso della
Basilica Vaticana e di altre fortezze di
quella insigne non sua città. Volle intendere
Arrigo le di lui intenzioni. Gli fu
<span class="pagenum" id="Page_353">[353]</span>
risposto (credo io per beffarsi di lui)
esser egli venuto per onorar la coronazione
d'Arrigo, e non per fine cattivo.
Ma intanto s'andò esso Giovanni sempre
più ingrossando di gente, e, fatto venire a
Roma un rinforzo di soldati fiorentini, si
unì cogli Orsini ed altri Guelfi di Roma,
e cominciò la guerra contra de' Colonnesi
ghibellini e fautori del futuro novello
imperadore. Allora si accertò Arrigo che
l'invidia ed ambizione del re Roberto,
non offeso finora, nè minacciato da Arrigo,
aveano mosse quelle armi contra di
lui per impedirgli il conseguimento della
imperial corona. Tuttavia, preso consiglio
dal suo valore, ed, animato dai Colonnesi
e da altri Romani suoi fedeli che teneano
il Laterano, il Coliseo ed altre fortezze
di Roma, nel dì 23 d'aprile s'inviò con
due mila cavalieri e grosse brigate di
fanteria a quella volta. Arrivò a Viterbo,
e per più giorni quivi si fermò, perchè
le genti del re Roberto aveano preso e
fortificato Ponte Molle. Nel qual tempo
avendo tentato i Ghibellini d'Orvieto di
cacciare i Monaldeschi e gli altri Guelfi
di quella città, senza voler aspettare il
soccorso di Arrigo, ebbero essi la peggio,
e furono spinti fuori di quella città. Finalmente
rimessosi in viaggio e superati
gli oppositori a Ponte Molle, nel dì 7 di
maggio entrò in Roma con sue genti <span class="fnote">[Ferretus Vicentinus, lib. 5, tom. 9 Rer. Ital.]</span>,
e cominciò la guerra contro le milizie
del re Roberto con varii incontri ora
prosperosi ed ora funesti de' suoi. In uno
d'essi lasciarono la vita <i>Teobaldo vescovo</i>
di Liegi e <i>Pietro di Savoia</i> fratello di <i>Lodovico</i>
senatore di Roma. Conoscendo
poi l'impossibilità di snidare dalla città
leonina e dal Vaticano gli armati spediti
colà dal re Roberto, quasi per violenza
a lui fatta dal popolo romano, determinò
di farsi coronare imperadore nella basilica
lateranense: funzione che fu solennemente
eseguita nella festa de' santi
Apostoli Pietro e Paolo <span class="fnote">[Albertus Mussatus. Ptolom. Lucens., in
Vita Clementis V.]</span>, cioè nel dì
<span class="pagenum" id="Page_354">[354]</span>
29 di giugno, e non già nella festa di san
Pietro in Vincola al primo giorno d'agosto,
come ha Giovanni Villani <span class="fnote">[Giovanni Villani, lib. 9, cap. 42.]</span>. Nel
qual giorno ancora si contrassero gli
sponsali fra una figliuola del novello imperadore
e <i>Pietro</i> figliuolo di <i>Federigo re</i>
di Sicilia, con cui Arrigo, dacchè vide il
mal animo del re Roberto, avea stabilita
lega. Seguitò poi la guerra in Roma. E
qui può chiedere taluno: come mai si
attribuì il re Roberto tanta autorità di
spedir le sue armi a Roma, con fare il
padrone dove niun diritto egli avea, e
con chiara offesa ed obbrobrio del papa,
signore d'essa città? Non v'erano eglino
più scomuniche per reprimere una si
fatta violenza? In altri tempi che strepito
non si sarebbe udito? Eppure niun risentimento
non ne fu fatto, in maniera che
avrebbe potuto talun credere delle segrete
intelligenze fra il pontefice e il re Roberto.
Ma il papa troppo s'era legate le
mani, dappoichè antepose il soggiorno
della Provenza e di stare fra i ceppi, per
così dire, del re Roberto e del re di
Francia, piuttosto che di portarsi alla
sedia di Roma, destinata dalla provvidenza
di Dio alla libertà dei papi. Non
potea egli ciò che volea, nè ciò che esigeva
il debito suo. Ce ne avvedremo
all'anno seguente.
</p>

<p>
Intanto cominciava a rincrescere di
troppo questa musica al popolo romano.
Era sminuita non poco l'armata cesarea;
quella di <i>Giovanni</i> fratello di Roberto
ogni di più s'andava rinforzando <span class="fnote">[Albertinus Mussatus, lib. 8, cap. 8.]</span>.
Però l'Augusto Arrigo nel dì 20
di luglio si ritirò a Tivoli; poscia perchè
i fuorusciti toscani continue istanze gli
faceano di volgere le sue armi contro la
Toscana, si inviò a quella volta nel seguente
agosto. Diede dei gravi danni ai
Perugini, in passando pel loro distretto,
ed arrivò ad Arezzo, dove si vide ben
accolto. Straordinarii preparamenti fecero
di armati e di viveri i Fiorentini <span class="fnote">[Giovanni Villani, lib. 9, cap. 44.]</span>,
<span class="pagenum" id="Page_355">[355]</span>
nè poco fu il loro terrore, dacchè, entrato
l'imperadore nel territorio loro, prese
Monte Varchi, San Giovanni, e Feghine,
e fece fuggire dall'Ancisa l'esercito di
essi Fiorentini, con dar loro una spelazzata,
e poi si accampò intorno alla medesima
città di Firenze nel dì 19 di settembre.
Mandarono le città collegate gagliardi
soccorsi di gente armata ai Fiorentini,
i quali certo ne aveano almeno
il doppio più che l'esercito imperiale;
pure non osarono mai di uscire a battaglia.
A sacco e fuoco era messo intanto
il loro contado. Immenso fu il bottino
che fecero i Tedeschi e i fuorusciti di Toscana.
Veggendo poscia l'imperadore che
perdeva il tempo intorno a Firenze, si
ritirò a San Casciano, ed ivi celebrò la
festa del santo Natale. Ma se la Toscana
si trovava in gran moto, minor non era
quello della Lombardia. I Padovani, siccome
quelli che non poteano digerire la
perdita di Vicenza, loro tolta da Cane
dalla Scala, ribellatisi espressamente all'imperadore,
diedero principio alla
guerra contra di quella città, che divenne,
e per lungo tempo fu, il teatro delle miserie.
Saccheggiarono le ville del Veronese
sino a Legnago e Tiene, Marostica
ed altri luoghi del Vicentino. Ma non
istette colle mani alla cintola lo Scaligero.
Anch'egli entrò nel Padovano, distrusse
colle fiamme varie terre, e fra
l'altre quella di Montagnana, senza potere
impadronirsi del castello. Avea l'imperadore
Arrigo, all'udire gli sconcerti
della Lombardia, inviato per suo vicario
generale il <i>conte Guarnieri</i> di Oemburg <span class="fnote">[Bonincontrus Morigia, Chronic., tom. 12
Rer. Ital.]</span>,
da altri appellato di Ottomburg,
cavaliere tedesco. In una sua lettera al
comune di Monza è scritto <i>de Humbergh</i>.
Questi fu chiamato in suo aiuto da Cane
dalla Scala; ma per poco tempo stette ai
danni de' Padovani. Essi, rinforzati da
<i>Francesco marchese</i> d'Este e dai Trivisani,
fecero dipoi nuove scorrerie sul
Vicentino e Veronese. In quest'anno
<span class="pagenum" id="Page_356">[356]</span>
<i>Ricciardo da Camino</i>, signore di Trivigi,
Feltre e Belluno, fu ucciso con una ronca
da un contadino <span class="fnote">[Cortus, Hist., lib. 1, tom. 12 Rer. Ital.]</span>, il quale fu subito
messo in pezzi dalle guardie, senza sapersi
chi fosse, nè da chi mandato. In
quella signoria succedette <i>Guecelo</i> suo
fratello. Anche il suddetto <i>Francesco
marchese</i> d'Este <span class="fnote">[Chron. Estense, tom. 15 Rer. Ital.]</span> venuto a Ferrara,
mentre tornava dalla caccia del falcone
in città, alla porta del Lione fu assalito
dai soldati catalani, e per ordine di Dalmasio,
governatore di quella città pel re
Roberto, fu barbaramente ucciso: cosa
che fece orrore a tutta la Lombardia.
<i>Guglielmo Cavalcabò</i>, gran fazionario
della parte guelfa (e che avea poc'anzi
nel mese di marzo fatto ribellare Cremona <span class="fnote">[Albertinus Mussatus, lib. 6, rubr. 2. Johannes
de Cermenat., cap. 46, tom. 9 Rer. Ital.]</span>,
con farne fuggire Galeazzo
Visconte, che era ivi vicario imperiale),
mentre, unito con Passerino dalla Torre,
dopo essersi impadronito della ricca terra
di Soncino, era intento ad espugnar quel
castello, trovò anch'egli ciò che non
s'aspettava. Veniva il <i>conte Guarnieri</i>
vicario generale da Brescia per dar soccorso
al castello suddetto; ed accoppiatesi
con lui le soldatesche milanesi, inviategli
da <i>Matteo Visconte</i>, prima sconfisse
lo sforzo de' Cremonesi che andava
in aiuto del Cavalcabò, poscia, entrato in
Soncino, mise in fuga quegli assedianti.
Condotto a lui preso Guglielmo Cavalcabò,
gli disse: <i>Io non vo' che da qui innanzi
tu abbi a cavalcare nè bue nè cavallo</i>;
e con un colpo di mazza lo stese
morto a terra. Per questa perdita saltò
un gran terrore addosso ai Cremonesi,
presso i quali in questi giorni diede fine
alla sua vita <i>Guido dalla Torre</i>, già signor
di Milano.
</p>

<p>
In Lodi la fazion guelfa de' Vistarini,
coll'aiuto di <i>Giberto da Correggio</i> e degli
altri Guelfi, cacciò fuori della città il vicario
imperiale; ed, oppressa e dispersa
la fazione de' Sommariva, si fece padrona
<span class="pagenum" id="Page_357">[357]</span>
di quella città. In Pavia <i>Filippone conte</i>
di Langusco, e gran caporale de' Guelfi,
pose in prigione Manfredi da Beccaria, e
cacciò dalla città i grandi della fazion
ghibellina: al che parve che consentisse
<i>Filippo di Savoia</i> principe della Morea,
vicario allora di quella città, e di Vercelli
e Novara. La pendenza di questo principe
verso i Guelfi rendè dubbiosa la sua
fede all'imperadore. Ma l'astuto Matteo
Visconte seppe indurlo ad inimicarsi con
esso Filippone e con Simone da Colobiano,
capo de' Guelfi in Vercelli. E in
effetto quel principe con frode ritenne
prigioniere Ricciardino primogenito di
Filippone e il suddetto Simone con molti
altri de' maggiori di Pavia: per la quale
azione si screditò non poco in Lombardia.
Allora il Visconte, chiamati a sè i
marchesi di Monferrato e di Saluzzo,
spinse Galeazzo suo figliuolo nella Lomellina
a' danni de' Pavesi, con rovinare
i raccolti, saccheggiar le castella, e prendere
Mortara e Garlasco. Prima di questo
fatto si suscitò anche in Vercelli una
fiera ed impetuosa guerra tra le fazioni
degli Avvocati e de' Tizzoni <span class="fnote">[Chron. Placentin., tom. 16 Rer. Ital.]</span>: guerra
che dicono durata entro quella città circa
quarantanove giorni. Fu essa cagione di
aperta rottura fra il suddetto Filippo di
Savoia e il conte Guarnieri vicario generale
dell'imperadore. Accorsero amendue
a Vercelli colle lor milizie, e si venne
ad una zuffa fra loro, in cui restarono
tutti e due feriti. Il principe dipoi, sentendo
che veniva lo sforzo de' Milanesi,
se ne tornò a Torino. Abbiamo da Giovanni
da Cermenate <span class="fnote">[Johannes de Cermenat., cap. 50, tom. 9
Rer. Italic.]</span>, che essendo restato
questo Filippo, appellato principe
della Morea, in età pupillare sotto la
tutela di <i>Amedeo di Savoia</i> suo zio, gli fu
da lui usurpata la contea di Savoia, e
che il conte Amedeo, per compensazione,
gli cedette infine, oltre ad alcune castella
del Piemonte, la città di Torino, ch'egli
probabilmente avea conseguito dall'Augusto
<span class="pagenum" id="Page_358">[358]</span>
Arrigo in ricompensa del suo fedele
attaccamento. Il bello fu che, essendo
restata indecisa la question di Vercelli,
perchè n'era stato fatto compromesso
nella contessa di Savoia e nel marchese
di Monferrato: Filippone da Langusco
coi Pavesi ed altri amici guelfi corse colà
nel mese di luglio <span class="fnote">[Albertinus Mussatus, lib. 7, rubr. 9, tom. 8
Rer. Ital.]</span>, ben ricevuto da
<i>Oberto da Colobiano</i> vescovo della città,
chiamato con errore Simone dal Mussato;
ed abbattuta affatto la parte dei
Tizzoni ghibellini, ridusse in poter suo e
degli Avvocati guelfi quella città. Nella
Cronica di Piacenza <span class="fnote">[Chron. Placentin., tom. 16 Rer. Ital.]</span> è distintamente
narrato questo fatto; e come Filippone,
dopo avere sconfitto un corpo di Milanesi
inviato da Matteo Visconte a Vercelli,
si portò colà col pennone d'esso
Matteo, fingendosi Marco di lui figliuolo;
e con questo avendo ingannato <i>Teodoro
marchese</i> di Monferrato, ch'era rimasto
alla guardia della città, con facilità se ne
impadronì. Di molte novità furono ancora
in Piacenza. Nel dì 18 di febbraio
fu in armi quel popolo, e i Guelfi ne
scacciarono il vicario imperiale e i Ghibellini.
Unitisi questi fuorusciti con <i>Alberto
Scotto</i>, ebbero maniera nel dì 18
di marzo di rientrare in Piacenza, e di
dar la fuga ai Guelfi: con che tornò ivi
a signoreggiar l'imperadore, che vi pose
per vicario Lodrisio Visconte. Poscia
nel dì 20 di settembre lo stesso Alberto
Scotto, levato rumore, spinse fuori della
città Ubertino Lando co' suoi seguaci
ghibellini, e per la terza volta si fece
proclamar signor di Piacenza.
</p>

<p>
Peggiori e più strepitosi furono in
quest'anno gli avvenimenti di Modena <span class="fnote">[Chron. Mutinens., tom. 11 Rer. Ital. Mussatus,
lib. 7, rubr. 7.]</span>.
Qui era per vicario dell'imperadore
<i>Francesco Pico</i> della Mirandola. I
Rangoni, Boschetti, Guidoni e da Rodeglia,
cogli altri di fazione guelfa, segretamente
tessevano un trattato coi Bolognesi.
<span class="pagenum" id="Page_359">[359]</span>
Non fu esso sì occulto che non
traspirasse; e però queste famiglie, conosciuto
il periglio, fuggendo dalla città, e
ridottesi alle loro castella, cominciarono
la guerra contro la patria, assistite da un
buon nerbo di cavalleria e fanteria bolognese,
e da quei di Sassuolo. Essendo
essi Guelfi venuti a dare il sacco e il fuoco
alla villa di Bazovara, Francesco dalla
Mirandola coi Modenesi arditamente diede
loro battaglia nel dì 9 di luglio, ma ne
andò sconfitto. Restarono sul campo uccisi
de' principali Prendiparte suo figliuolo,
Tommasino da Gorzano, Uberto da
Fredo, Niccolò degli Adelardi, con circa
cento cinquanta altri de' migliori cittadini,
e presi circa cento. Per questa rotta
fu in somma costernazione Modena, e
il popolo ricorse tosto per aiuto a <i>Can
Grande</i> dalla Scala signor di Verona, a
<i>Rinaldo</i>, appellato <i>Passerino</i> de' Bonacossi,
signor di Mantova, e a <i>Matteo Visconte</i>
signor di Milano; ben prevedendo che i
Bolognesi nel caldo di questa vittoria sarebbono
corsi con grande sforzo per impossessarsi
della loro città, siccome infatti
fu da essi tentato. Ma accorsi in persona
Cane e Passerino con gente assai,
frastornarono tutti i disegni dell'armata
di Bologna, la quale, frettolosamente venuta,
era fin giunta alle fosse della città,
ed avea già dato principio all'assedio e
agli assalti. Allora fu che Passerino seppe
profittare del tempo propizio; perchè,
trovandosi i Modenesi in tanto bisogno,
si fece nel quarto, oppur quinto giorno
d'ottobre, eleggere signor di Mantova, e
governolla dipoi per anni parecchi da tiranno.
Fiera eziandio continuò in questo
anno la guerra fra i Padovani e Can
Grande dalla Scala. Distrussero i primi
una gran quantità di ville del Vicentino
ne' mesi d'agosto e di settembre, e pervennero
saccheggiando fin quasi alle porte
di Vicenza, mancando allo Scaligero
forze da poter loro resistere. Non finì
quest'anno, che Guecelo da Camino, partendosi
dalla lega de' Padovani, trattò di
unirsi con Cane dalla Scala, col conte
<span class="pagenum" id="Page_360">[360]</span>
di Gorizia e coi Ghibellini. Essendosi ciò
scoperto, e venendo riprovato dal popolo
di Trivigi <span class="fnote">[Cortus, Hist., lib. 1, tom. 12 Rer. Ital.]</span>, congiurarono contra di lui
<i>Castellano vescovo</i> della città, Rambaldo
conte di Collalto, Biachino da Camino ed
altri Guelfi; e poscia nel dì 15 di dicembre,
gridato all'armi, per forza il privarono
del dominio. Cacciato egli dalla
città, si ritirò al suo castello di Serravalle;
e Trivigi tornò all'essere di repubblica.
Nella città d'Asti <span class="fnote">[Chron. Astense, cap. 69, tom. 11 Rer. Ital.]</span> regnava il partito
de' Gottuari, ossia di quei da Castello
ghibellini, e v'era per vicario dell'imperadore
Tommasino da Enzola. I Solari
cogli altri Guelfi fuorusciti si raccomandarono
ad <i>Ugo del Balzo</i> Provenzale siniscalco
del <i>re Roberto</i>, che diede loro
assistenza colle sue genti. Nel dì 4 di
aprile fu aspra battaglia fra loro e gli
Astigiani, ed, essendo rimasti perditori gli
ultimi, e fatti ben mille prigioni d'essi,
i fuorusciti entrarono in Asti, e giurarono
poi fedeltà al re Roberto nella maniera
che aveano praticato gli Alessandrini.
Il medesimo Ugo del Balzo, nel
mentre che <i>Teodoro marchese</i> di Monferrato
era nel mese di giugno al guasto delle
ville del Pavese, entrò per forza in Casale
di Monferrato, bandì molti di quei
cittadini, ed obbligò gli altri a riconoscere
per lor signore il suddetto re Roberto.
Aggiugne il Ventura, da cui abbiam
tali notizie, autore contemporaneo,
che anche la città di Pavia prestò al medesimo
re un simile giuramento, con
iscusarsi <i>Filippone conte</i> di Langusco di
essere stato tradito da <i>Filippo di Savoia</i>,
principe della Morea, che avea sotto la
buona fede fatto prigione, e tuttavia ritenea
nelle carceri, Riccardino, ossia Ricciardino
suo figliuolo, e dieci de' primarii
cittadini di Pavia; con allegar eziandio
d'essere stato troppo maltrattato dal
<i>conte Guarnieri</i>, da <i>Matteo Visconte</i> e
dai Milanesi, che aveano distrutte e prese
tante ville e castella del Pavese. Dopo
aver <i>Marino Giorgi</i> per poco più di dieci
<span class="pagenum" id="Page_361">[361]</span>
mesi tenuto il governo di Venezia, sbrigossi
da questa vita, e in suo luogo fu
eletto doge di quella repubblica <i>Giovanni
Soranzo</i> nel dì 13 di giugno, secondo il
Continuator del Dandolo <span class="fnote">[Contin. Danduli, tom. 12 Rer. Ital.]</span>; ma, secondo
il Sanuto <span class="fnote">[Marino Sanuto, Istor. Venet., tom. 22 Rer. Ital.]</span> (e forse più fondatamente),
nel dì 15 di luglio. Diede fine in
quest'anno <i>papa Clemente V</i> al concilio
generale di Vienna, in cui fu abolito l'ordine
de' Templari, e posto fine alle ingiuriose
procedure contro la memoria di
<i>papa Bonifazio VIII</i>, la cui credenza fu
dichiarata cattolica ed incorrotta <span class="fnote">[Giovanni Villani, lib. 9, cap. 22.]</span>. Due
cavalieri catalani si esibirono pronti a
provarla in duello: il che confuse chiunque
gli volea male. Fece anche il papa
una promozione di nove cardinali tutti
franzesi in grave danno della Sedia di san
Pietro, che sempre più veniva a restare
in mano degli oltramontani <span class="fnote">[Raynald., in Annal. Ecclesiast.]</span>. Allorchè
l'Augusto <i>Arrigo</i> si partì dalla vinta
città di Brescia, seco menò per ostaggi
settanta de' migliori cittadini d'essa città
sino a Genova <span class="fnote">[Malvec., Chron. Brix., tom. 14 Rer. Ital.]</span>. Siccome erano tenuti
senza guardia, di là se ne fuggirono tutti,
e, tornati alla patria, fecero commozione
nel popolo, e fu battaglia civile fra
i Guelfi e Ghibellini. Gli ultimi ne furono
cacciati, e contra l'imperadore si ribellò
la città. Aiutarono parimente essi Bresciani
guelfi i Guelfi di Cremona a rientrar
nella loro città. Ma perciocchè i
fuorusciti ghibellini bresciani occupavano
di molte castella, e faceano gran guerra
alla patria, fu mossa parola di concordia
fra loro; e andò sì innanzi il trattato,
che, per mezzo di <i>Federigo vescovo</i>
di quella città, nel dì 13 di ottobre si
conchiuse pace fra loro, ed ognuno potè
ritornare alle proprie case: pace maggiormente
poi fortificata da molti maritaggi
che seguirono fra quelle fazioni. E
tale fu l'anno presente, fecondo di tanti
avvenimenti, funesto per tante rivoluzioni,
<span class="pagenum" id="Page_362">[362]</span>
e per uno quasi universale sconcerto
di tutta quanta l'Italia, di modo che
a voler minutamente riferire i fatti d'allora,
moltissimi fogli non basterebbono. L'assunto
mio, inclinato alla brevità, non mi
permette di più. Il che dico ancora per
quello che resta della presente storia, in
cui piuttosto accennerò le avventure dell'Italia,
lasciando, a chi più ne desidera,
il ricorrere ai fonti, cioè agli scrittori
che cominciano ad abbondare in questo
secolo, e diffusamente trattano di questi
affari.
</p>

<hr />
</div>

<div class="chapter">
<h2 class="hidden" id="MCCCXIII">MCCCXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxiii</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Clemente V</span> papa 9.</td>
  </tr>
  <tr>
    <td><span class="smcap">Arrigo VII</span> re 6, imperad. 2.</td>
  </tr>
</table>

<p>
Da San Casciano nel dì 6 di gennaio
si ritirò l'<i>Augusto Arrigo</i> a Poggibonzi,
dove fece fare un castello sul Poggio,
dandogli il nome di castello imperiale <span class="fnote">[Giovanni Villani, lib. 9, cap. 47.]</span>.
Stette ivi sino al dì 6 di marzo; e perciocchè
cominciò a patir difetto di vettovaglia,
e per le infermità si assottigliò
forte la sua armata, se ne tornò a Pisa.
A Poggibonzi furono a trovarlo gli ambasciatori
di <i>Federigo re</i> di Sicilia, che,
oltre all'avergli portato un sussidio di
venti mila doble d'oro (regalo opportuno
al suo estremo bisogno), concertarono
seco di portar la guerra contra del
<i>re Roberto</i> nel regno di Napoli. Quantunque
l'imperadore si vedesse in mal arnese
per l'esercito tanto sminuito, e che
maggiormente calò per la partenza di <i>Roberto
conte</i> di Fiandra colle sue genti;
pure, siccome principe di rara virtù, che
per niuna avversità si turbava, per niuna
prosperità si gonfiava, attese a rimettersi
in buono stato, già risoluto di far pentire
Roberto re di Napoli delle offese indebitamente
a lui fatte finora. E, dimorando
egli in Pisa, <i>Arrigo di Fiandra</i> suo maliscalco,
ossia maresciallo, con ottocento
cavalieri ed otto mila pedoni passò in
Versiglia e Lunigiana a' danni de' Lucchesi.
Fra le altre terre, prese per forza
<span class="pagenum" id="Page_363">[363]</span>
la ricca di Pietrasanta. Degna è di memoria
la fondazione d'essa, fatta dopo la
metà del secolo precedente da Guiscardo
nobile milanese della famiglia Pietrasanta,
allora podestà di Lucca, il quale dal suo
cognome la nominò. Odasi Giovanni da
Cermenate, autore di questi tempi, che
così ne parla <span class="fnote">[Johann. de Cermenate, cap. 62, tom. 6 Rer.
Ital.]</span>: <i>Henricum de Flandria
expugnare Petram-Sanctam mittit oppidum,
licet dives, novum. Ipsum namque
construxerat quondam. Guiscardus de Petra-Sancta,
nobilis civis Mediolani, urbe
sua exulans, prima Turrianorum regnante
tyrannide, in districtu aut prope confinia
lucanae urbis, cujus rector erat, oppido
sui cognominis imponens nomen</i>. Aggiungasi
Tolomeo da Lucca, istorico anche
esso di questi tempi, che mette all'anno
1255 <span class="fnote">[Ptolom. Lucens., Annal. brev., tom. 11 Rer.
Ital.]</span> <i>Guiscardo da Pietra Santa</i>
per podestà di Lucca, <i>qui de Versilia
duos burgos, unum ex suo nomine nominavit,
alterum vero Campum majorem</i>.
Non ho voluto tacer questa notizia, affinchè
si tocchi con mano la falsità del
decantato editto di Desiderio re de' Longobardi,
inciso in marmo in Viterbo, creduto
vero dal Sigonio e da tanti eruditi,
anche ultimamente spacciato per tale da
un avvocato de' Viterbiesi. Quivi il re
Desiderio dice d'aver fabbricato la terra
di <i>Pietra-santa</i>. Ci vuol egli di più a conoscere
l'impostura? Anche i marchesi
Malaspina tolsero in tal occasione Sarzana,
ch'era allora de' Lucchesi. In Pisa
Arrigo Augusto, valendosi de' consigli e
della penna de' suoi legati, fece i più strani
ed orridi processi contra del re Roberto,
dichiarandolo nemico pubblico, traditore
ed usurpator delle terre del romano imperio,
privandolo di tutti gli Stati, e d'ogni
onore e privilegio, e proferendo la sentenza
di morte contra di lui <span class="fnote">[Albertinus Mussatus, lib. 13. rubr. 5,
tom. 8 Rer. Ital.]</span>. Altri
processi e terribili condanne fece contra
di <i>Giberto da Correggio</i> signor di Parma,
<span class="pagenum" id="Page_364">[364]</span>
e di <i>Filippone da Langusco</i> signor di Pavia,
e contro le città di Firenze, Brescia,
Cremona, Padova ed altre, che s'erano
ribellate all'imperio <span class="fnote">[Giovanni Villani, lib. 9, cap. 48.]</span>. Ma, siccome osserva
il Cermenate, questi fulmini, benchè
solo di carte, produssero piuttosto
contrario effetto, perchè più s'indurò
nella nemicizia chi già era nemico.
</p>

<p>
Fece inoltre delle vive istanze <i>a papa
Clemente</i>, acciocchè, secondo l'uso d'altri
suoi predecessori, scomunicasse i ribelli
dell'imperio in Italia, e procedesse ancora
contra del re Roberto per gli attentati
da lui fatti in Roma in disprezzo della
giurisdizione e degli ordini del papa, e
insieme dell'imperador de' Romani. E il
pontefice dovea aver preparato delle bolle
in favor d'Arrigo, quando avvenne un
fatto, la cui memoria ci è stata conservata
dal suddetto Giovanni da Cermenate <span class="fnote">[Johann. de Cermen., cap. 62, tom. 9 Rer.
Ital.]</span>,
ed è importante per la storia.
Albertino Mussato differentemente ne
parla. <i>Filippo il Bello re</i> di Francia, informato
di questi affari dal re Roberto
suo parente, e pregato d'aiuto, mandò
alla corte pontificia que' medesimi sgherri
che aveano fatta in Anagni la detestabile
insolenza a papa <i>Bonifazio VIII</i>. Al vederseli
comparire davanti con volto burbero,
Clemente si tenne perduto. Interrogati
che cercassero, risposero di voler
vedere la cancelleria; e, senz'altre cerimonie
andati colà, vi trovarono un converso
dell'ordine cisterciense, che non
sapea leggere, tenuto apposta per mettere
il sigillo di piombo alle bolle papali, ed
incapace per la sua ignoranza di lasciarsi
corrompere coll'anteporre l'ultime alle
prime. Presero costoro tutti que' brevi
e bolle, e le portarono sotto gli occhi del
papa, e senza rispetto alcuno il capo
loro gli disse con orrida voce: Se conveniva
ad un papa il provveder d'armi i
nemici della casa di Francia, che tanto
avea fatto e speso in servigio della Chiesa
romana; e perchè non avesse egli per
<span class="pagenum" id="Page_365">[365]</span>
anche profittato di ciò che era accaduto
a papa Bonifazio VIII. Che se egli non
avea imparato dall'esempio altrui, insegnerebbe
agli altri col propio. Poi se ne
andarono. Oh da lì innanzi non si parlò
più di prestar favore all'Augusto Arrigo;
anzi contra di lui si fece quanto volle
dipoi la corte di Francia. Ed ecco i deplorabili
effetti della schiavitù, in cui si
era messo il pontefice, col preferire il
soggiorno della Provenza a quello d'Italia.
Intanto i Fiorentini <span class="fnote">[Giovanni Villani, lib. 9, cap. 35.]</span>, parendo loro
d'essere in cattivo stano, diedero la signoria
della lor città al <i>re Roberto</i> per
cinque anni. Ma l'imperadore Arrigo non
la voleva più contra di loro. Tutti i suoi
pensieri erano volti contra d'esso re Roberto
per iscacciarlo, se gli veniva fatto,
dal regno di Napoli. A questo fine chiamò
dalla Germania quanta gente potè; molta
ne raccolse dall'Italia; e collegatosi con
Federigo re di Sicilia, ed assistito dai Genovesi,
preparò anche una possente armata
marittima per passare colà. Settanta galee
si armarono in Genova e Pisa; il Mussato
dice molto meno. Il re di Sicilia ne
mise cinquanta in mare, e, trasportata in
Calabria la sua cavalleria, diede principio
alla guerra colla presa di Reggio. Comune
credenza fu, che se andava innanzi
questa impresa, era spedito il re Roberto;
anzi fu detto ch'egli avea preparato delle
navi per fuggirsene in Provenza. Ma
l'uomo propone, e Dio dispone. Tutto in
un momento andò per terra questo sì
strepitoso apparato di guerra.
</p>

<p>
Nel dì quinto d'agosto si mosse l'imperadore
da Pisa con più di quattro mila
cavalieri, i più tedeschi, e con un fiorito
esercito di fanteria; il concorso era stato
grande, perchè grande era la speranza di
far buon bottino. Passò nel territorio di
Siena fino alle porte di quella città, la
quale ben fornita dagli aiuti della lega,
non tremò punto alla di lui comparsa. Vi
era nondimeno trattato con alcuni di
que' cittadini di rendersi; ma questo, per
l'avvedutezza di quel governo, andò in
<span class="pagenum" id="Page_366">[366]</span>
fumo. Accampatosi a Monte Aperto, quivi
fu sorpreso da alcune terzane, delle quali
non fece conto sulle prime. S'inoltrò
dodici miglia di là da Siena, ed, aggravatosi
il male, si fece portare a Buonconvento,
dove nel dì festivo di san Bartolommeo
24 d'agosto <span class="fnote">[Albertinus Mussat. Johannes de Cermenat.
Giovanni Villani. Ptolom. Lucens. et alii.]</span> con esemplare
rassegnazione ai voleri di Dio spirò l'anima
sua: principe, in cui anche i nemici
guelfi riconobbero un complesso di tante
virtù e di sì belle doti, che potè paragonarsi
ai più gloriosi che abbiano retto il
romano imperio. Io non mi fermerò punto
ne' suoi elogi, e solamente dirò, che se i
mali straordinarii dell'Italia erano allora
capaci di rimedio, non si potea scegliere
medico più a proposito di questo. Ma
l'improvvisa sua morte guastò tutte le
misure, e peggiorò sempre più da lì
innanzi la malattia degl'Italiani. Sparsesi
voce ch'egli fosse morto di veleno, e
che un frate dell'ordine dei Predicatori,
suo confessore, l'avesse attossicato nel
dargli alcuni dì prima la sacra comunione;
e tal voce, secondo il solito, si
dilatò per tutta Europa, credendola chiunque
è più disposto a persuadersi del
male che del bene. Molti sono gli autori
che ne parlano. Ma non ha essa punto
del verisimile. Albertino Mussato, Guglielmo
Ventura <span class="fnote">[Ventur., Chron. Astense, cap. 64, tom. 11
Rer. Ital.]</span>, Ferreto Vicentino <span class="fnote">[Ferretus Vicentinus, lib. 5, tom. 9 Rer.
Italic.]</span>,
Giovanni da Cermenate e Tolomeo da
Lucca, autori tutti contemporanei, scrissero
che egli era mancato di morte naturale
e di febbre, oppure di peste: segno
che non si trovò allora vestigio alcuno di
veleno, e che tal ciarla non avea fondamento,
oltre all'essere narrata con gran
diversità ancora nelle circostanze. Ferreto
scrive, essere stato un Tedesco che
la disseminò; e che infuriati molti suoi
nazionali corsero al convento de' Predicatori
di Pisa, ed alcuni ne uccisero.
Nulladimeno perchè questa calunniosa
<span class="pagenum" id="Page_367">[367]</span>
accusa tornava in grave pregiudizio dell'ordine
de' Predicatori, la fecero essi
dopo alcuni anni, per quanto poterono,
distruggere con una bolla del successore
di papa Clemente <span class="fnote">[Raynaldus, Annal. Eccl. Baluzius, Miscellan.,
tom. 1. Leibnitius, Cod. Jur. Gent., tom. 1,
num. 87.]</span>, e con un autentico
attestato di <i>Giovanni re</i> di Boemia, figliuolo
del medesimo imperadore Arrigo.
Alcuni scrittori protestanti, che di questo
han parlato, danno bensì a conoscere il
loro livore, ma non recano già buone
pruove del preteso veleno. Ora è incomprensibile
lo stordimento, la confusione,
il dolore che così inaspettato funestissimo
caso recò all'armata cesarea e a tutto il
partito dei Ghibellini in Italia. In Pisa
specialmente, città che avea speso immensi
tesori per sostener gl'impegni di questo
imperadore, e si figurava col braccio di
lui di alzare in breve la testa sopra le
altre città della Toscana, all'avviso di
sua morte, più e allorchè fu portato colà
il suo corpo per dargli sepoltura, i gemiti,
gli urli, le lagrime furono un compassionevole
spettacolo della miseria umana.
Federigo re di Sicilia, che s'era già unito
colla sua flotta ai Genovesi, udita nel
viaggio la morte d'Arrigo, veleggiò fino
a Pisa per intendere meglio in che stato
rimanevano le cose. Trovò disperati i
Pisani, e tutta sbandata l'armata cesarea.
Dicono <span class="fnote">[Giovanni Villani, lib. 9, cap. 53.]</span> che il popolo di Pisa esibisse
a lui, e poscia ad <i>Amedeo conte di
Savoia</i> e ad <i>Arrigo di Fiandra</i>, la signoria
della città; ma niun d'essi si sentì
voglia di entrare in una sì sdruscita
nave. Tornossene perciò Federigo <span class="fnote">[Nicolaus Specialis, lib. 7, cap. 2, tom. 10
Rer. Ital.]</span>,
dopo avere sofferta una lunga tempesta
di mare, in Sicilia, per accudire alla propria
difesa, ben prevedendo che non
avrebbe mancato il re Roberto di cercar
vendetta di quanto esso Federigo avea
tramato alla rovina di lui. Nè trovando i
Pisani altro compenso alla lor vacillante
<span class="pagenum" id="Page_368">[368]</span>
fortuna, elessero per loro signore <i>Uguccion
dalla Faggiuola</i>, allora podestà di
Genova, uomo di credito negli affari della
guerra, e di rara attività ed accortezza.
Assoldarono ancora da mille cavalieri
tra tedeschi, brabanzoni e fiamminghi,
ed altra gente per mettersi alla
difesa.
</p>

<p>
Vegniamo ora ai fatti della Lombardia.
Nel dì 18 di maggio, <i>Galeazzo</i>, figliuolo
di <i>Matteo Visconte</i> vicario imperiale di
Milano, fu dal vivente allora Arrigo creato
vicario di Piacenza <span class="fnote">[Chron. Placentin., tom. 16 Rer. Ital.]</span>. Questi nel dì 29
di luglio, per consiglio del padre, mostrando
di farlo ad oggetto della pubblica
quiete, fece prendere sette de' principali
Guelfi, ed altrettanti de' Ghibellini, e li
mandò a Milano. Matteo rilasciò i Ghibellini,
e ritenne i Guelfi, uno de' quali
era <i>Alberto Scotto</i> già signor di Piacenza.
Narra Ferreto Vicentino <span class="fnote">[Ferretus Vicentinus, lib. 4, tom. 9 Rer.
Ital.]</span> che Galeazzo
fece guerra ad Arquato, castello
ricco e fiorente d'esso Alberto. Ne scrisse
questi a Matteo, il quale con sue lettere
mandò ordine al figliuolo di non molestarlo,
e segretamente con altre gli ordinò
di seguitare innanzi. Mostrò Galeazzo
d'essere in collera col padre, ed, abboccatosi
con Alberto, gli fece le maggiori
esibizioni del mondo, se gli rendeva la
terra. Gliela rendè, e poi si portò a Milano,
dove Matteo gli fece quante carezze
desiderò, nutrendolo sempre di speranze
di ristabilirlo in Piacenza nel possesso
de' suoi beni. Ma non venne mai quel dì.
Accortosi finalmente Alberto che non era
uscita di mente a Matteo la frode fattagli
allorchè gli fu levata la signoria di Milano,
se ne fuggì a Cremona, dove, mal veduto
da que' cittadini, poco si fermò. Albertino
Mussato <span class="fnote">[Albertinus Mussatus., lib. 15, tom. 6 Rer.
Ital.]</span> scrive che Fiorenzuola
e Castello Arquato si diedero ai Cremonesi.
Comunque sia, mentre Alberto soggiornava
in Milano, commosse i vecchi
<span class="pagenum" id="Page_369">[369]</span>
suoi amici, cioè <i>Filippone conte</i> di Langusco
signor di Pavia, e <i>Giberto da Correggio</i>,
contra di Piacenza. Vennero questi
una notte con tutte le loro forze, e
coi Torriani e coi banditi piacentini,
l'uno dal ponente, e l'altro dal levante
verso quella città, dove con intelligenza
d'alcuni di que' cittadini speravano di
furtivamente entrare <span class="fnote">[Johann. de Cermen., cap. 64, tom. 9 Rer.
Ital.]</span>. Uscì valorosamente
di Piacenza Galeazzo Visconte, e
diede all'improvviso addosso alle milizie
di Filippone, le sconfisse colla morte e
prigionia di molti. Lo stesso Filippone,
in fuggendo, fu preso e mandato a Milano.
Quivi, serrato nelle carceri, trovò
compagno delle sue sciagure <i>Antonio da
Fissiraga</i>, già signor di Lodi, e durò la
sua vita, finchè, giuntogli l'avviso che
Ricciardino suo figliuolo era stato ucciso,
per la doglia si accorò, e finì infelicemente
i suoi giorni. Questo colpo
sconcertò non poco i disegni de' Guelfi, e
liberò Matteo Visconte da' gravi insulti
che gli minacciavano le nemiche circonvicine
città. Dopo la prigionia di Filippone,
i Pavesi diedero la signoria al suddetto
<i>Ricciardino</i> suo figliuolo, che scorrettamente
nel testo di Albertino Mussato
vien chiamato Gherardino. Non si sottrassero
per questo i Pavesi dalla sovranità
del <i>re Roberto. Galeazzo Visconte</i>,
dappoichè si divulgò la morte dell'imperadore,
nel dì 10 di settembre fu eletto
signore perpetuo di Piacenza dalla fazion
ghibellina quivi dominante <span class="fnote">[Corio, Istor. di Milano. Albertinus Mussatus.
Ferretus Vicentinus.]</span>.
</p>

<p>
Fecero in quest'anno nel dì quinto
di novembre i Torriani e fuorusciti guelfi
di Milano un accordo col re Roberto,
dandogli, per quanto poterono, il dominio
di Milano. Prima di ciò <i>Tommaso
Marzano</i> conte di Squillaci, e marescalco
d'esso re, coi suddetti e co' Pavesi ed
altre amistà formato un potente esercito
nel contado di Milano, diedero una rotta
alle genti di Matteo Visconte, e giunsero
<span class="pagenum" id="Page_370">[370]</span>
sino ai borghi di Milano, credendosi di
sentir quivi una sollevazione promessa <span class="fnote">[Bonincontrus Morigia, Chron., cap. 17.]</span>.
Ma andò fallita la loro speranza, e confusi
e pelati se ne tornarono a Pavia con
gran perdita di gente, dove il popolo insorse
contra il suddetto marescalco, e
vergognosamente il discacciò, con voce
sparsa nel volgo che l'oro del Visconte
l'avesse accecato e corrotto. Corse certamente
un gran pericolo Matteo; ma la
sua industria, oppur la buona fortuna il
salvò. Fu nel mese di marzo nella villa
di Quatorda dell'Astigiano <span class="fnote">[Chron. Astense, tom. 11 Rer. Ital.]</span> un incontro
e conflitto fra il <i>conte Guarnieri</i> vicario
generale dell'imperio e <i>Teodoro marchese</i>
di Monferrato dall'un canto, ed <i>Ugo
dal Balzo</i> marescalco del re Roberto, assistito
dagli Astigiani ed Alessandrini, dall'altro.
Restò superiore il regio comandante.
In quest'anno ancora continuò la
guerra fra i Padovani e Cane dalla Scala <span class="fnote">[Albertinus Mussat., lib. 14, rubr. 9, tom. 8
Rer. Ital.]</span>.
Andarono i primi sul fine di giugno
con tutte le lor forze saccheggiando
e bruciando sino alle porte di Verona, e
diedero anche un assalto, ma inutile, al
borgo San Michele. Indicibile fu il danno
che patì, in tal congiuntura, il territorio
di Verona. I Cremonesi s'impadronirono
di Soncino, e <i>Galeazzo Visconte</i> colle
sue genti venne fino alle porte di Parma,
facendo gran guasto, e diede da temere
a <i>Giberto da Correggio</i>, signore di quella
città. Più e più volte aveano i Veneziani
spediti ambasciatori o preghiere a <i>papa
Clemente V</i>, per ottener l'assoluzione
dalle terribili censure fulminate contra
di loro per l'occupazion di Ferrara <span class="fnote">[Ptolomaeus Lucensis, in Vita Clementis V.]</span>.
L'ottennero solamente nel dì 14 di gennaio
dell'anno presente <span class="fnote">[Raynald,, in Annal. Eccles.]</span>, ma a caro
prezzo, perchè dovettero pagare al papa
cento mila fiorini d'oro. Nel medesimo
mese il re Roberto, che era dietro ad
assorbir tutta l'Italia, se non era impedito,
ottenne da esso pontefice il dominio
<span class="pagenum" id="Page_371">[371]</span>
di Ferrara coll'annuo pagamento di un
censo. Leggesi presso Albertino Mussato <span class="fnote">[Albertinus Mussatus, lib. 11, rubr. 6.]</span>
la lettera con cui egli diede avviso
di questo suo acquisto al comune di Padova.
Inoltre operò egli tanto, coll'assistenza
ancora degli uffizii del re di Francia
<i>Filippo</i>, che esso Clemente procedesse
contro la memoria del defunto <i>Arrigo
imperadore</i>: del che favelleremo all'anno
seguente. Succedette nel presente
a' dì 12, oppure 13 di febbraio, un fatto
empio e scandaloso nel territorio di Modena <span class="fnote">[Bonif. Moranus, Chron. Mutinens., tom. 11
Rer. Ital.]</span>,
<i>Raimondo d'Aspello</i>, marchese
della marca d'Ancona, guascone di patria,
e nipote del pontefice, venne con Francesco
dalla Torre a Bologna, per condurre
dall'Italia in Provenza il tesoro
del papa, con grandi fatiche raunato da
lui. Gran gola fece ai nobili malviventi di
allora la vista di sì ricca salmeria. Paganino
conte da Panico Bolognese se l'intese
con alcuni Modenesi ghibellini, cioè
con Guidinello da Montecuccolo e con
Arriverio da Magreta, nobili amendue;
e contuttochè il marchese suddetto avesse
ottenuto un passaporto, allorchè egli
giunse a Sant'Eusebio sul Modenese,
l'assalirono costoro con una forte mano
di sgherri. Nel conflitto restò ucciso esso
marchese con quaranta dei cavalieri di
sua scorta, e fu rubato l'intero tesoro,
presi i cavalli, e tutti i ricchi arnesi di
lui e de' suoi. Matteo Griffone <span class="fnote">[Matthaeus de Griffonibus, Memor. Bonon.,
tom. 18 Rer. Ital.]</span> fa ascendere
il valore di quel tesoro a più di
settanta mila fiorini d'oro; Albertino
Mussato a novanta mila <span class="fnote">[Albertinus Mussat., lib. 11, rub. 6, tom. 8
Rer Ital.]</span>. Ma Bonifazio
Morano, storico modenese di questi
tempi, parla fino di dugento mila ducati,
cioè fiorini d'oro. Per questo sacrilego
eccesso, benchè commesso da' particolari,
il papa sottomise Modena all'interdetto <span class="fnote">[Ptolom. Lucens., in Vita Clementis V.]</span>,
con altre gravi pene e censure
<span class="pagenum" id="Page_372">[372]</span>
contro gli autori del misfatto, ed anche
contra chi non vi avea avuta parte
alcuna.
</p>

<hr />
</div>

<div class="chapter">
<h2 class="hidden" id="MCCCXIV">MCCCXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxiv</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Clemente V</span> papa 10.</td>
  </tr>
  <tr>
    <td>Imperio vacante.</td>
  </tr>
</table>

<p>
<i>Filippo il Bello re</i> di Francia e <i>Roberto
re</i> di Napoli e signor di Provenza,
che in questi tempi raggiravano a lor
piacere la corte pontificia, fecero pubblicar
due costituzioni a papa <i>Clemente
V</i> <span class="fnote">[Raynald., Annal. Eccl.]</span>, colle quali annullò, ossia dichiarò
nulla la sentenza dell'imperadore
<i>Arrigo VII</i> contra del re Roberto. Nè veramente
sussisteva essa in quella parte,
dove il dichiarava decaduto e privato di
tutte le Provincie e città da lui possedute,
con assolvere tutti i suoi sudditi dal giuramento
di fedeltà: perciocchè tali parole
generali sembravano ferire anche il
regno di Napoli, del quale da sì lungo
tempo la sola Chiesa romana concedeva
l'investitura, senza che gl'imperadori vi
ritenessero o usassero sovranità alcuna.
Ma qui non finì la faccenda <span class="fnote">[Nicolaus Botront., Relat. Itiner. Henrici VII
tom. 9 Rer. Ital.]</span>. Era stata
nel 1512 in Roma qualche controversia
fra i ministri pontificii e l'imperadore
Arrigo, intorno ai giuramenti che fanno
gl'imperadori ai papi nella coronazione,
e all'autorità pretesa dal pontefice di comandare
all'imperadore anche nel temporale.
Ora Clemente dichiarò che tali
giuramenti prestati dai papi sono giuramenti
di fedeltà, volendo insinuare che
gl'imperadori son vassalli del papa. E
nella clementina <i>Pastoralem</i>, con cui abolisce
la suddetta sentenza d'Arrigo, aggiugne
queste parole: <i>Nos tam ex superioritate,
quam ad imperium non est dubium
nos habere, quam ex potestate, in
qua vacante imperio imperatori succedimus</i>,
ec. Parvero dure ed insoffribili novità
queste espressioni, e cagionarono
poi delle gravi discordie, pretendendole
<span class="pagenum" id="Page_373">[373]</span>
i Tedeschi affatto ripugnanti alla sentenza
e pratica di tutti i secoli addietro; e che
gl'imperadori, lungi dall'essere vassalli
de' papi, fossero stati in passato sovrani
di Roma stessa; e che sui regni d'Italia
e di Germania niuna autorità temporale
avessero mai avuta i papi, nè potessero
pretenderla per varie ragioni; e che novità
ancora fosse l'attribuirsi il governo
d'esso regno d'Italia, vacante l'imperio.
Ma a buon conto papa Clemente, piantate
queste massime, delle quali per necessità
convien qui fare menzione, ne
procedette all'esecuzione nel dì 14 di
marzo del presente anno <span class="fnote">[Raynaldus, Annal. Eccles.]</span>, col sostituire
vicario dell'imperio in tutte le parti
dell'Italia sottoposte al medesimo imperio
il <i>re Roberto</i>, a cui nulla si negava in
questi tempi, e che inoltre fu creato senatore
di Roma: tutti gradini per alzarsi
al dominio di tutta l'Italia, se i popoli
avessero facilmente ceduto ai di lui voleri
e disegni. Ma si fermò il breve volo
della sua fortuna per la morte sopravvenuta
al medesimo papa <i>Clemente V</i> <span class="fnote">[Bernardus Guid. Ptolom. Lucens. Amalricus
Auger. Giovanni Villani, et alii.]</span>.
Trovavasi egli in Roccamora vicino al
Rodano, malmesso di sanità da qualche
tempo. Quivi terminò sua vita nel dì 20
d'aprile di quest'anno. Son brutti i colori
lasciati alla memoria di questo pontefice
da Giovanni Villani, da Albertino
Mussato, da fra Francesco Pipino e da
altri. Certo alcuni ne avrà inventati la
malignità. Ma indubitato è ancora che un
gran processo dovette questo pontefice
trovar nel tribunale di Dio, per la maniera
da lui tenuta in ottenere il pontificato,
e per aver privata della sua residenza
quella città, di cui Dio ha fatti pastori
particolari i sommi pontefici, e con
empiere il sacro collegio di oltramontani,
per eternare in tale forma la permanenza
della santa Sede di là dai monti.
Fu anche accusato di non aver conosciuta
misura nell'arricchire ed ingrandire
i suoi parenti, nel ridur in commenda
<span class="pagenum" id="Page_374">[374]</span>
tanti monisteri, e nell'ammassar
tesori anche per illecite vie: tesori che
dopo la sua morte andarono tutti a sacco,
colla giunta di quel deforme spettacolo
che vien asserito dal suddetto frate Francesco
Pipino dell'ordine de' Predicatori <span class="fnote">[Franciscus Pipin., in Chron., tom. 9 Rer.
Italic.]</span>
per relazione di chi v'era presente: cioè,
che di tante sue ricchezze appena potè
trovarsi uno straccio di veste da coprirlo;
e morto, restò talmente abbandonato da
tutti i suoi, intenti allo spoglio, che il
fuoco caduto da un doppiere gli bruciò
una parte del corpo. Raccontano ancora
gli storici <span class="fnote">[Ferretus Vicentinus, lib. 3, tom. 9 Rer.
Italic.]</span> che uno de' Templarii condotto
fin da Napoli alla corte pontificia,
e condannato al fuoco, benchè si protestasse
innocente, citò al tribunale di Dio
il papa e Filippo re di Francia entro lo
spazio di un anno a rendere conto di
quella ingiustizia: e che, finito l'anno,
amendue mancarono di vita. Quand'anche
fosse vera una tal citazione, noi non
dobbiam per questo attribuire ad essa la
morte del papa, perchè troppo scuri sono
al guardo nostro i giudizii di Dio. Ma essendovi
chi niega questo fatto, quasichè
non si combinino i tempi, si vuole osservare
che nel precedente anno due Templarii,
ed altri nel presente, tutti costantissimi
in asserir sè stessi innocenti di
quei misfatti, de' quali erano incolpati <span class="fnote">[Bernardus Guid. Raynaldus, in Annal. Eccl.
Johann. Canon., in Vita Clementis V, P. II, tom. 3
Rer. Ital.]</span>,
furono bruciati vivi in Parigi; e però
poter forse sussistere un sì fatto racconto.
</p>

<p>
Non so io dire se a qualche troppo delicata
persona potesse parere non ben fatto
il parlar dei difetti dei capi visibili della
Chiesa di Dio, senza por mente all'esempio
delle divine Scritture e dei santi, e
dei migliori storici, che ugualmente per
istruzione de' posteri han lodato i buoni
e biasimati i cattivi; e senza riflettere
che i difetti delle persone non son difetti
della cattedra, la qual sempre fu santa
<span class="pagenum" id="Page_375">[375]</span>
e sempre sarà finchè il mondo avrà vita.
<i>L'adulare i principi, non è scrivere istoria,
ma un dar loro animo, che facciano
ogni male, confidati che di loro sarà
scritto ogni bene: perciò l'istoria non è
da ingegno servile</i>. Così diceva Alessandro
Tassoni, chiaro scrittore fra i Modenesi.
Ma sappiano i lettori, aver io detto
nulla di questo papa in paragon di quello
che ne scrissero ai lor giorni gli afflitti
cardinali italiani, delusi troppo da questo
volpino pontefice. Abbiamo una lettera
scritta dal <i>cardinal Napoleone</i> degli
Orsini al re di Francia dopo la morte di
Clemente V <span class="fnote">[Baluz., Collec. Act. vet., pag. 289.]</span>, in cui accenna gl'immensi
mali avvenuti a Roma e a tutta
l'Italia per cagion dell'inganno fatto ai
cardinali dal papa, col mettere la Sedia
in Francia; e le simonie continue da lui
fatte, e le rovine delle chiese per colpa
sua succedute affine di accumular danari.
Peggiorarono questi affari dipoi.
Ventitrè erano i cardinali, fra' quali solamente
sei italiani, il resto franzesi, che
nella città di Carpentrasso entrarono nel
conclave per eleggere il successore <span class="fnote">[Raynaldus, Annal. Eccles.]</span>.
Nel dì 24 di luglio Bertrando del Gotto
e Raimondo Guglielmo, parenti del defunto
Clemente, con una gran frotta di
armati entrati in Carpentrasso <span class="fnote">[Baluz., Collect. Act. vet., pag. 288.]</span>, volendo
un papa guascone, attaccarono il
fuoco a più parti della città e alle case
de' cardinali italiani, giacchè contra di
questi soli era indirizzato il loro furore;
uccisero e ferirono molti delle lor famiglie,
oppure italiani; e correndo anche
al conclave, tentarono di sforzarlo, gridando
intanto: <i>Muoiano i cardinali italiani</i>.
Sarebbe forse avvenuto di peggio,
se essi cardinali tutti spaventati, col far
rompere un muro di dietro d'esso conclave,
non fossero chi qua chi là segretamente
scampati fuori di quella città.
Questi scandali fecero poi differire di
molto l'elezion del nuovo pontefice. Intanto
nel dì 9 di novembre anche Filippo
<span class="pagenum" id="Page_376">[376]</span>
il Bello, principe pieno di peccati,
fu chiamato da Dio al rendimento dei
conti. Si accordano Giovanni Villani <span class="fnote">[Giovanni Villani, lib. 9, cap. 65.]</span>,
Ferreto Vicentino <span class="fnote">[Ferretus Vicentinus, lib. 3, tom. 9 Rer.
Italic.]</span> e Guglielmo Ventura <span class="fnote">[Ventura, Chron. Astens., cap. 28, tom. 11
Rer. Ital.]</span>
in dire, essere succeduta la
morte sua da un cignale, che nella caccia
il fece cader da cavallo con tal ferita, che
incurabile il condusse infine al sepolcro.
Questa particolarità viene taciuta da alcuni
storici franzesi, e negata dal Mezeray
e dal Sammartani. Ma noi l'abbiamo
da tre autori contemporanei, che ce ne
assicurano con parole assai chiare. L'essersi
trovate in adulterio, mentre egli
vivea, le tre sue nuore, mogli de' tre suoi
figliuoli; l'essere questi figliuoli re l'un
dietro all'altro, morti in meno di undici
anni senza successione, con passare la
corona di Francia nella linea di <i>Carlo di
Valois</i> nell'anno 1328, diedero molto da
parlare a coloro che vogliono entrare
nei gabinetti del cielo, e crederono tutto
ciò gastigo di Dio. Anche in Germania
accadde un altro scabroso accidente,
cagione poi di gravi sconcerti in Germania
ed Italia <span class="fnote">[Albert. Argentin., Chron. Giovanni Villani.
Ferretus Vicentinus, lib. 7.]</span>. Nel dì 20 d'ottobre
di questo anno cinque elettori, cioè <i>Pietro
arcivescovo</i> di Magonza, Baldovino
arcivescovo di Treveri, <i>Giovanni re</i> di
Boemia, suo nipote, e figliuolo del fu imperadore
Arrigo, <i>Valdemaro marchese</i> di
Brandeburgo e <i>Giovanni duca</i> di Sassonia,
dopo avere indarno chiamati ed
aspettati gli altri due elettori, elessero in
Francoforte re dei Romani <i>Lodovico
conte palatino</i> del Reno, e duca di Baviera,
famoso poi nella storia ecclesiastica
col nome di <i>Lodovico il Bavaro</i>. Egli
fu poi solennemente coronato in Aquisgrana,
ma non dall'arcivescovo di Colonia,
come portava il rituale. Gli altri
due elettori, cioè <i>Arrigo arcivescovo</i> di
Colonia e <i>Ridolfo conte palatino</i> del Reno
<span class="pagenum" id="Page_377">[377]</span>
e duca di Baviera, elessero re dei Romani
<i>Federigo duca d'Austria</i>, figliuolo
del fu imperadore Alberto, che fu coronato
in Bonna dal suddetto arcivescovo
di Colonia, e non già in Aquisgrana,
dove, secondo il rito, dovea farsi la funzione.
Parea chiaro il diritto del Bavaro,
e Giovan-Giorgio Ervarto <span class="fnote">[Hervartus, in Lud. IX imp.]</span>, che nel
secolo prossimo passato acremente scrisse
contra del Bzovio in difesa d'esso
Bavaro, pretende che, secondo le leggi e
gli usi dell'impero, legittima ed incontrastabile
fosse la sua elezione. Ma ciò
non si potè persuadere all'emulo Federigo,
e a chi era per lui: però si venne
all'armi, e ne ebbe per molto tempo a
piangere la Germania.
</p>

<p>
Dappoichè mancò di vita l'<i>imperadore
Arrigo</i>, parea che avesse da fiorire il
mondo per la fazion ghibellina d'Italia,
stante il gran potere del <i>re Roberto</i>, che
signoreggiava non solamente nel regno
di Napoli e in Provenza, ma anche in
Roma, in Firenze, in Lucca, in Ferrara,
nella Romagna, in Pavia, Alessandria,
Bergamo e in varii luoghi del Piemonte.
<i>Giberto da Correggio</i> gli avea anche suggettata
Parma. Tuttavia diversi dall'opinion
del volgo furono gli avvenimenti.
Aveano, siccome abbiamo detto, i Pisani
ghibellini preso per loro signore <i>Uguccion
dalla Faggiuola</i> <span class="fnote">[Giovanni Villani, lib. 9, cap. 57. Annal.
Estenses, tom. 15 Rer. Ital.]</span>. Questo accorto e vigilante
capitano non perdè tempo a muover
guerra ai Lucchesi con ispesse cavalcate
e fieri saccheggi sino alle porte della
loro città, dove nel dì 14 di novembre
del precedente anno fu vicino ad entrarvi
con loro gran paura e danno. Rinnovò
nel presente le scorrerie, retrocedendo
quando venivano in lor soccorso i Fiorentini;
e subito, dappoichè s'erano
ritirati, tornando al medesimo giuoco.
Seguitò tanto questo doloroso flagello,
che i Lucchesi discordi fra loro s'indussero
a stabilir pace coi Pisani, a rimettere
in città gl'Interminelli e gli altri fuorusciti
<span class="pagenum" id="Page_378">[378]</span>
ghibellini, e restituir Ripafratta
con altri luoghi ai Pisani <span class="fnote">[Albertinus Mussatus, de Gest. Ital., lib. 2,
rubr. 9. Istor Pistolesi, tom. 11 Rer. Ital.]</span>. Ma che?
non andò molto che n'ebbero un mal
pagamento. Nel dì 14 di giugno essi
Ghibellini mossero a rumore Lucca, e
cominciarono battaglia coi Guelfi. Arrivò
Uguccione coi Pisani, che erano di
intelligenza, e fu ammesso per la Posterla
del Prato in città. Andò a ruba l'infelice
Lucca, e durò per otto dì il barbaro saccheggio.
Ne fuggì Gherardo da San Lupidio,
vicario del re Roberto, coi Guelfi;
laonde i Pisani, sì dianzi abbattuti, crebbero
di credito e potenza per l'acquisto
di quella città. In così funesta congiuntura
perì ancora il tesoro d'immenso
prezzo, riposto in San Frediano, che
<i>papa Clemente V</i> vi aveva fatto portar
da Roma e da altri Stati, avanti che Arrigo
Augusto facesse guerra in Roma
stessa colle genti del re Roberto. Non
v'era memoria d'un così grosso bottino
fatto in una sola città, come fu quello di
Lucca. Per questo atroce colpo grande
spasimo prese il cuor de' Fiorentini, massimamente
perchè Uguccione cominciò a
far guerra al loro distretto e a quel di
Pistoia. Scrissero perciò efficaci lettere al
re Roberto, ed egli mandò tosto in aiuto
loro <i>Pietro</i> suo fratello minore con trecento
uomini d'armi, ricevuto a grande
onore in Firenze nel dì 18 di agosto.
Nello stesso mese, volendo il medesimo re
oramai vendicarsi di <i>Federigo re</i> di Sicilia,
co' principi suoi fratelli <i>Filippo</i> e <i>Giovanni</i>
(Raimondo Berengario è chiamato
da Niccolò Speciale <span class="fnote">[Nicolaus Specialis, lib. 7, cap. 4, tom. 10
Rer. Ital.]</span>) e con un'armata
di centoventi galee, e quasi altrettanti
legni grossi da trasportar cavalli e munizioni,
conducendo seco due mila cavalieri
e fanteria senza fine, veleggiò verso
la Sicilia <span class="fnote">[Giovanni Villani, lib. 9, cap. 61. Ferretus
Vicentinus, lib. 6, tom. 9 Rer. Ital. Chron. Astense,
cap. 76, tom. 11 Rer. Ital.]</span>. Impadronissi a tutta prima
di Castellamare; e, credendosi di mettere
<span class="pagenum" id="Page_379">[379]</span>
il piede in Trapani per un precedente
trattato, si trovò deluso. Lo stesso Federigo
quegli era stato che avea ordita la
trama, per fermar quivi le forze del re
Roberto, siccome avvenne; perchè Roberto
imprese l'assedio di quella città
con sommo vigore. Ma questa era ben
provveduta di viveri e di gente, che nulla
tralasciò per una gagliarda difesa. Lo
stesso Federigo, col corseggiar ne' contorni,
andava pizzicando i nemici. Ora
per le infermità e per la mortalità venne
a scemarsi di molto l'armata del re Roberto.
Sopraggiunse ancora un'orrida
burrasca che mise in conquasso tutti i
suoi legni, e impedì parimente che non
seguisse un fatto d'armi con quei del re
Federigo, giù usciti in mare, e battuti
anch'essi dalla medesima tempesta. Veggendosi
dunque Roberto a mal partito
per la perdita di trenta galee, e per la
mancanza delle vettovaglie, s'appigliò
alla risoluzione di trattar qualche accordo;
sicchè fu conchiusa tra loro una
tregua di tre anni e due mesi e mezzo, e
col favor d'essa nel finire dell'anno Roberto,
malcontento di tante spese inutilmente
fatte e della perdita di molta gente
e di molte navi, se ne tornò a Napoli a
macchinar degli altri disegni.
</p>

<p>
In Ferrara, che gli Annali Estensi <span class="fnote">[Annales Estenses, tom. 15 Rer. Ital.]</span>
dicono donata da <i>Clemente V</i> a <i>Sancia</i>
moglie del <i>re Roberto</i>, fu un trattato fra
alcuni cittadini e fuorusciti ghibellini per
levarla di mano ad esso re. Vennero costoro
nel mese di giugno pel Po col naviglio
de' Mantovani alla volta di quella
città; ma, alzatasi una fortuna in esso
fiume, andò a male il lor disegno. Molti
ne furono presi e fatti giustiziare da Pino
dalla Tosa, vicario ivi del re Roberto.
Aspra guerra intanto seguitava fra i Padovani
e <i>Cane dalla Scala</i> <span class="fnote">[Albertinus Mussatus, de Gest. Ital., lib. 4,
rubr. 1, tom. 8 Rer. Ital.]</span>; ma Padova,
la quale più che mai abbisognava
di concordia in sì pericoloso impegno,
non la nudriva nel suo seno a cagion
<span class="pagenum" id="Page_380">[380]</span>
delle fazioni e prepotenze, frutti consueti
delle repubbliche italiane d'allora. Quivi
nel dì 24 d'aprile nata rissa fra la nobil
famiglia da Carrara, terra sul Padovano,
capi della quale erano allora Jacopo ed
Ubertino, e quelle di Pietro Alticlino e
Ronco Agolante, due potenti plebee di
quella città: tutto il popolo vi si interessò.
Vi fu della mortalità, e non pochi
saccheggi, ma prevalsero i Carraresi. La
casa di Albertino Mussato istorico andò
anch'essa allora a sacco <span class="fnote">[Cortus, Chron., tom. 12 Rer. Ital.]</span>. Continuò
dipoi la guerra contro Cane dalla Scala,
e nel settembre i Padovani con tutte le
lor forze improvvisamente arrivarono
sino alle porte di Vicenza <span class="fnote">[Annal. Estenses. Ferretus Vicentinus. Chron.
Bononiens., et alii.]</span> con tale
baldanza, come se andassero a diporto
ed avessero in pugno quella città. Presero
il borgo di San Pietro, e gli diedero
il sacco, con tutte le scelleraggini che accompagnano
simili congiunture. Incredibile
fu il terrore nella città, quando ecco
inaspettatamente arrivar Cane da Verona.
Al primo avviso dell'insulto de' Padovani,
saltato a cavallo il furibondo Scaligero
con un sol famiglio, si avviò alla
volta di Vicenza <span class="fnote">[Chron. Veronens., tom. 8 Rer. Ital.]</span>. Entrato nella confusa
città, rimise il cuore in petto a quei
cittadini; e, senza perdere tempo, nel dì 17
di settembre, fatto lor prendere l'armi <span class="fnote">[Johannes de Bazano, Chronicon Mutinense,
tom. 15 Rer. Ital.]</span>,
unitamente coi Tedeschi della guarnigione
uscì per una porta addosso ai Padovani,
con alle grida intonando tutti: <i>Viva
Cane</i> <span class="fnote">[Cortus, Hist., lib. 1, tom. 12 Rer. Ital.]</span>. Se ne stavano i buoni Padovani
sparsi e senza guardie. Il nome temuto
di Cane e l'ardire de' Vicentini
furono fulmini che bastarono a mettergli
in fuga. La strage d'essi fu grande, maggiore
la copia de' prigionieri, che si fanno
montare a mille e cinquecento, il bottino
inestimabile. Jacopo e Marsilio da Carrara
(che da Ferreto viene appellato dei
Rossi, per errore del testo) ed Albertino
<span class="pagenum" id="Page_381">[381]</span>
Mussato restarono, oltre a tant'altri, in
poter de' nemici. Questi, mentre Padova
si trovava in una fiera costernazione, e
Cane raunava da tutte le parti gente per
passar sotto quella città, mossero parola
di pace con esso Scaligero, che vi diede
ascolto. Tanto finalmente si trattò coll'andare
e venir corrieri da Padova, che
questa fu conchiusa nel dì 20 d'ottobre,
per cui fu ceduta da' Padovani a Cane
ogni lor pretensione sopra Vicenza.
</p>

<p>
Ebbero i Piacentini <span class="fnote">[Chron. Placentin., tom. 16 Rer. Ital.]</span> nel maggio di
quest'anno una rotta da Leone degli Arcelli,
e dagli altri loro fuorusciti in Vico
Giustino. Poscia nel mese di settembre
<i>Ugo Delfino</i> di Vienna, che si facea parente
dei Torriani, venuto a Pavia in loro aiuto
con alcune schiere d'armati, formata una
grande unione di Pavesi, Cremonesi, Parmigiani,
Alessandrini, Vercellesi e d'altri
Guelfi, insieme coi suddetti fuorusciti
ostilmente venne sul Piacentino per terra
e per acqua. Bruciò questa armata il
ponte de' Piacentini sul Po, ed entrò nel
borgo di San Leonardo, dove si fermò
nove giorni, disponendo le macchine per
espugnar la città. Al governo d'essa era
<i>Galeazzo Visconte</i>, già eletto signore della
medesima, il quale si preparò per una
valida difesa. Ma, insorta discordia nel
campo di essi collegati, senza far altro
maggior tentativo, e con perdita di gente,
tutti se ne andarono alle lor case <span class="fnote">[Bonincontrus, Chron., tom. 12 Rer. Ital.]</span>. Se
crediamo a Galvano Fiamma <span class="fnote">[Gualvanus Flamma, cap. 353.]</span>, Galeazzo
Visconte gl'inseguì fino a Tortona.
In Genova <span class="fnote">[Georgius Stella, Annal. Genuens., tom. 17
Rer. Ital. Giovanni Villani, lib. 9, cap. 56.]</span>, per la gara continua
di quelle possenti case, cadauna delle
quali voleva la maggioranza negli uffizii,
ed anche la signoria della terra, nacquero
varie contese fra i Boria e gli Spinoli.
Pace fu fatta, ma di corta durata. Si venne
all'armi, e per ventiquattro giorni si
combattè fra essi e i lor fazionarii, con
interessarsi la maggior parte del popolo
<span class="pagenum" id="Page_382">[382]</span>
in sì fatta querela, che costò la vita a
molti e l'incendio a non poche case.
Finalmente, per l'interposizione di alcuni
saggi neutrali, si quetò la guerra; ma stettero
poco gli Spinoli a rinnovarla con loro
svantaggio nondimeno, perchè sconfitti,
furono necessitati ad abbandonar la città
e a ritirarsi nelle lor terre. I Doria e i
Grimaldi rimasero uniti, e seguitò Genova
a reggersi a popolo. Nella Romagna <span class="fnote">[Chron. Caesen., tom. 14 Rer. Ital. Albertinus
Mussat., de Gest. Ital., lib. 5, rubr. 5.]</span>
<i>Francesco de' Manfredi</i>, correndo il dì 9
del mese di novembre, mosse a ribellione
le città di Faenza e d'Imola contra
il<i> conte Giliberto</i> de' Sintilli, vicario della
Romagna pel re Roberto. Tentò ancora
dipoi con Lamberto e Banino da Polenta,
e con un esercito di cinquecento cavalli
e diecimila fanti, la conquista di Forlì;
anzi v'entrò col favore dei Calboli; ma
prevalendo gli Argogliosi coi lor Catalani,
ch'erano ivi di presidio pel re Roberto,
furono costretti gli entrati e i Caiboli
coi loro fautori alla fuga. Cesena
restò dipoi quasi presa da essi Catalani;
se non che <i>Malatestino</i> da Rimini, accorso,
li cacciò, e prese il governo di
quella città.
</p>

<hr />
</div>

<div class="chapter">
<h2 class="hidden" id="MCCCXV">MCCCXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxv</span>. Indizione <span class="smcap lowercase">XIII</span>.</td>
  </tr>
  <tr>
    <td>Sede romana vacante.</td>
  </tr>
  <tr>
    <td>Imperio vacante.</td>
  </tr>
</table>

<p>
Seguitò ancora in quest'anno la discordia
fra i cardinali, di modo che neppur
fu dato un successore alla cattedra
di san Pietro. In Germania continuò la
guerra fra <i>Lodovico il Bavaro</i> e <i>Federigo
Austriaco</i>, re eletti. <i>Leopoldo</i>, fratello di
Federigo, fece di molte prodezze, ma restò
più che mai imbrogliato e diviso il regno.
In Italia prosperamente camminarono gli
affari dei Ghibellini. Avea <i>Uguccione dalla
Faggiuola</i> <span class="fnote">[Giovanni Villani, lib. 9, cap. 70. Storie Pistolesi.
Cortus, Hist. Albertinus Mussat., et alii.]</span>, signor di Pisa e Lucca,
assediato con gran vigore la forte terra
di Montecatino, e tentata ancora, ma indarno,
<span class="pagenum" id="Page_383">[383]</span>
la presa di Pistoia. Risoluto di
voler la terra suddetta, ne continuò ostinatamente
l'assedio. Stavano per questo
in gran pena i Fiorentini. Già era venuto
nell'anno precedente in loro aiuto <i>Pietro</i>,
fratello del <i>re Roberto</i>; ma il re, intendendo
come cresceva sempre più l'ardire
e la forza d'Uguccione e de' Pisani, e degli
altri Ghibellini di Toscana, ad istanza di
essi Fiorentini, benchè contro il suo volere,
vi mandò <i>Filippo principe</i> di Taranto
altro suo fratello. Questi, conducendo
seco cinquecento uomini d'armi
e il <i>principe Carlo</i> suo figliuolo, arrivò a
Firenze nel dì 11 di luglio dell'anno presente.
Aveano intanto i Fiorentini preparata
una bella armata coll'aiuto dei
Bolognesi, Sanesi, Perugini e d'altri
Guelfi di Toscana e Romagna, il cui numero
fu detto ascendere (se pur si può
credere) a circa sessanta mila persone;
ed, unito che fu con loro il rinforzo del
suddetto principe di Taranto, uscirono in
campagna per isnidar Uguccione da Montecatino
nel dì 6 d'agosto, e vennero in
Val di Nievole. Benchè di gran lunga inferior
di forze, pure assai forte era Uguccione,
trovandosi con lui i Pisani, Lucchesi,
e gran copia di Ghibellini toscani,
ed alcune schiere inviategli da <i>Matteo
Visconte</i>. Suppliva il suo senno a quel
che gli mancava d'armati. Più dì stettero
a vista i due eserciti, e finalmente Uguccione,
perchè gli veniva tolta la vettovaglia
mandata da Lucca, fu forzato a
levare il campo; ma con tal maestria lo
levò, che, prevedendo battaglia coi nemici,
si trovò in statodi ben riceverla <span class="fnote">[Johan. de Bazano, Chron. Mutinens., tom. 15
Rer. Ital.]</span>.
Vennero infatti le due armate alle mani
nel dì 29 di agosto, festa della Decollazione
di san Giovanni Batista; il combattimento
fu duro e sanguinoso, e la vittoria
infine si dichiarò in favor d'Uguccione <span class="fnote">[Chron. Senense, tom. 15 Rer. Ital.]</span>:
vittoria delle più memorabili
di questi tempi, per la quantità degli uccisi
e per l'incredibil bottino. Vi restò
<span class="pagenum" id="Page_384">[384]</span>
morto <i>Carlo</i> figliuolo del principe <i>Filippo</i>
e <i>Pietro</i> fratello del re Roberto restò sommerso
in una palude fuggendo, senza che
il suo corpo mai si trovasse. Molti altri
baroni e contestabili vi lasciarono la
vita, oltre a più di due mila soldati uccisi
ed altri assai annegati, e più di due mille
e cinquecento prigioni, fra' quali cento
quattordici delle migliori case di Firenze,
e moltissimi delle altre città, annoverati
dall'autore della Cronica di Siena. Perdè
anche Uguccione in questa giornata Francesco
suo figliuolo, ma senza punto scomporsi
all'avviso di sua morte. Se gli arrendè
poi Montecatino, ed egli mise per
signore in Lucca Neri, altro suo figliuolo.
Per sì grave disgrazia non si avvilirono
punto i Fiorentini; e tanto più fecero
coraggio, perchè il re Roberto, sempre
più impegnandosi a sostenerli, inviò tosto
in loro aiuto il conte d'Andria e di Monte
Scaglioso, appellato il conte Novello, con
dugento cavalieri. Maggiormente ancora
risorse la loro fortuna nell'anno seguente,
per quel che diremo.
</p>

<p>
Non ebbero minor felicità in Lombardia
l'armi di <i>Matteo Visconte</i>, capo del
ghibellinismo. Volle egli fondare, oppur
rifabbricare, dove la Scrivia mette capo
nel Po, un castello, a cui diede il nome
di Ghibellino, per frenar le scorrerie dei
Pavesi contra de' Tortonesi suoi sudditi <span class="fnote">[Gualvan. Flamma., cap. 354. Bonincontr
Morigia, cap. 19, tom. 12 Rer. Italic. Albertinus
Mussatus, lib. 7, rubr. 10, tom. 8 Rer. Ital.]</span>.
<i>Ugo del Balzo</i>, vicario del re Roberto
in Piemonte, coi Pavesi, Vercellesi,
Alessandrini ed Astigiani, e coi Torriani,
per terra e per acqua nel dì 4 di luglio
andò a frastornar quel lavoro; ma dalle
milizie del Visconte fu rotto. Vi fu ucciso
Zonfredo dalla Torre, fratello di <i>Pagano
vescovo</i> di Padova. Edoardo dalla Torre
con ottanta altri nobili di parte guelfa
rimase prigione. Guglielmo Ventura <span class="fnote">[Ventura, Chron. Astense, cap. 79, tom. 11
Rer. Ital. Bonincontr. Morigia. Albertinus Mussatus,
et alii.]</span>
scrive che fra i prigionieri si contarono
il genero e il nipote di Ugo del Balzo, e
<span class="pagenum" id="Page_385">[385]</span>
più di mille Alessandrini e Valentini.
Inoltre nel dì 6 venendo il dì 7 di ottobre,
Stefano figliuolo di Matteo Visconte
furtivamente circa l'aurora entrò in Pavia,
e s'impadronì di quella città. Accorse
Ricciardino ossia Riccardino, figliuolo
dell'imprigionato Filippone conte di Langusco,
per opporsi; ma nella mischia restò
ucciso. Con che Matteo restò padrone
di sì importante città, con liberar tutti i
prigioni, fra' quali Manfredi da Beccaria,
e rimettere in città tutti i fuorusciti. Furono
in tal congiuntura presi Amorato e
Guidotto figliuoli del fu Guido dalla Torre,
e commesse di gravi ruberie ed iniquità,
ma colla morte di pochi. Così Pavia,
con esserne scacciati i Guelfi, tornò
ad essere ghibellina; e Matteo Visconte
vi fece fabbricare una fortezza per maggiormente
assicurarsi di quel popolo.
Era in que' tempi il Visconte signor di
Milano, Pavia, Piacenza, Como e Bergamo.
Provveduto di molti bellicosi figliuoli,
al governo di cadauna teneva egli un di
essi: il che gliene assodava l'acquisto.
Non passò l'anno che anche il popolo di
Alessandria <span class="fnote">[Chron. Astense, cap. 81, tom. 11 Rer. Ital.]</span>, per opera di Tommaso
del Pozzo, si ribellò al re Roberto, e si
diede al medesimo Visconte. Ciò fu nel
mese di dicembre. Anche Tortona era
stata molto prima presa con armata
mano da Marco Visconte figliuolo d'esso
Matteo. Bonincontro Morigia racconta <span class="fnote">[Bonincontrus Morigia, Chron., cap. 19,
tom. 12 Rer. Ital.]</span>,
essere avvenuto quell'acquisto
nel dì primo di dicembre, giorno di domenica:
il che indica l'anno precedente.
Fecero in quest'anno guerra viva a Cremona
<i>Cane dalla Scala</i> signor di Verona
e Vicenza, e <i>Passerino de' Bonacossi</i> signore
di Mantova e Modena <span class="fnote">[Albertinus Mussatus, lib. 7, rub. 19, tom. 8
Rer. Ital.]</span>. Dopo
la presa di alcune castella guidarono lo
esercito sino alle porte di quella città,
aspettando che si facesse qualche commozione
nell'atterrito popolo. <i>Giberto da
<span class="pagenum" id="Page_386">[386]</span>
Correggio</i>, accorso colà da Parma, tanto
animo diede ai Cremonesi, che i nemici,
vedendo di perdere quivi il tempo, si
ritirarono. Ma Cane in tal occasione (se
pur non fu nell'anno seguente) occupò
la ricca e popolata terra di Casal Maggiore,
e vi lasciò una buona guarnigione.
Da queste avversità commossi i Cremonesi
si appigliarono al partito di proclamar
loro signore <i>Jacopo marchese Cavalcabò</i>,
ma con dispiacere della contraria
fazione, di cui era capo Ponzino de' Ponzoni.
Però tutti questi adirati uscirono
della città, e si afforzarono in Soncino,
Pizzighettone, e in altre castella di quel
territorio. Tolta fu in quest'anno a Matteo
Visconte da Maranzio Guinzone, e poi
da Soncino Benzone, Crema. Lodrisio
Visconte podestà di Bergamo diede una
gran rotta al ponte di San Pietro ai
Guelfi fuorusciti, colla morte di più di
mille d'essi. Furono anche delle novità in
Forlì <span class="fnote">[Chron. Caesen., tom. 14 Rer. Ital.]</span>; perciocchè i Calboli con Cecco
e Sinibaldo degli Ordelaffi vi rientrarono
per forza, e ne scacciarono gli Argogliosi,
e le genti del re Roberto, nel dì 2,
oppure 12 di settembre. Questo medesimo
fatto vien descritto da Ferreto
Vicentino <span class="fnote">[Ferretus Vicentinus, lib. 7, tom. 9 Rer.
Italic.]</span>, con dire che il suddetto
<i>Cecco</i>, cioè <i>Francesco degli Ordelaffi</i>,
chiuso in una botte, si fece introdurre in
Forlì, e quivi, segretamente incitati gli
amici alla sollevazione contra del re Roberto,
s'impadronì della città, dalla qual
poscia cacciati i Calboli, restò egli signore.
Ne parla ancora Albertino Mussato <span class="fnote">[Albertinus Mussatus, lib. 7, rubr. 12.]</span>.
Così quella città abbracciò la
fazion ghibellina, e seppe sostenersi dipoi
contro gli sforzi di Diego vicario del <i>re
Roberto</i>. Stando nella terra di Buzzala
gli Spinoli ed altri fuorusciti di Genova,
faceano guerra alla lor patria <span class="fnote">[Georgius Stella, Annal. Genuens., tom. 17
Rer. Ital.]</span>. In Genova
si preparò un possente esercito di
mille e cinquecento cavalli e di circa
<span class="pagenum" id="Page_387">[387]</span>
dieci mila pedoni sotto il comando di <i>Manfredino
marchese</i> del Carretto, e si marciò
contra degli usciti. Furono ben tre
volte respinti i Genovesi, colla morte di
più di cinquecento d'essi; infine soperchiando
col numero gli avversarii, li misero
in fuga; presero, saccheggiarono e
distrussero dai fondamenti Buzzala. Ma
nel dì seguente eccoli i fuorusciti di nuovo
comparire con ducento cavalieri tedeschi,
venuti al loro soldo, con tal empito,
che n'andò sconfitta l'armata genovese,
restandovi uccisi più di mille d'essi,
e prigioni fra gli altri il lor capitano e
Lamba Doria con due suoi figliuoli <span class="fnote">[Chron. Astense, cap. 90, tom. 11 Rer. Ital.]</span>,
i quali collo sborso di diecisette mila fiorini
d'oro ricuperarono dipoi la libertà.
</p>

<hr />
</div>

<div class="chapter">
<h2 class="hidden" id="MCCCXVI">MCCCXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxvi</span>. Indiz. <span class="smcap lowercase">XIV</span>.</td>
  </tr>
  <tr>
    <td><span class="smcap">Giovanni XXII</span> papa 1.</td>
  </tr>
  <tr>
    <td>Imperio vacante.</td>
  </tr>
</table>

<p>
Essendosi finalmente accordati i cardinali
di trattar dell'elezione di un nuovo
pontefice nella città di Lione, quivi nel dì
28 di giugno entrarono nel conclave <span class="fnote">[Raynaldus, in Annal. Eccles. Bernardus
Guid., Append. Ptolom. Lucensis.]</span>,
e poscia nel dì 7 d'agosto promossero
al pontificato <i>Jacopo d'Ossa</i> da Cahors,
già vescovo di Freius, poi d'Avignone, e
infine cardinale vescovo di Porto, personaggio
di bassissimi natali, di piccola
statura, ma scaltro e di gran sapere, massimamente
ne' canoni e nelle leggi. Molte
notizie di sua vita prima del pontificato
si hanno da Ferreto Vicentino <span class="fnote">[Ferretus Vicentinus, lib. 7, tom. 9 Rer. Ital.]</span> e da
Giovanni Villani <span class="fnote">[Giovanni Villani.]</span>. Prese il nome di
<i>Giovanni XXII</i>. Da lì a un mese, cioè nel
dì quinto di settembre fu coronato in
essa città di Lione, e nel seguente mese
andò a mettere la sua residenza in Avignone,
città del suddetto re Roberto, dove,
nelle quattro tempora dell'Avvento, fece
la promozion di otto cardinali tutti franzesi,
eccettochè <i>Giovan-Gaetano degli Orsini</i>
<span class="pagenum" id="Page_388">[388]</span>
di Roma, unico italiano, con grave
mormorazione, per quanto si può credere,
di chi amava l'Italia, e piagneva i
mali originati dalla lontananza della santa
Sede. Insuperbito <i>Uguccion dalla Faggiuola</i>
per li prosperosi successi delle sue
armi <span class="fnote">[Giovanni Villani, lib. 9, cap. 76. Istor. Pistol.
Ferretus Vicentinus, et alii.]</span>, governava Pisa e Lucca più da
tiranno che da signore. Per aver fatto
tagliar la testa a Banduccio Buonconti e
a suo figliuolo, uomini di gran credito e
senno in Pisa, perchè trattavano di sottomettere
la città al re Roberto, crebbe
l'odio de' Pisani contra di lui. Parimente
in Lucca fece imprigionar <i>Castruccio</i> ed
altri degl'Interminelli, per certe ruberie
ed omicidii fatti in Lunigiana, che processati
doveano perdere la testa. Ma perciocchè
Neri suo figliuolo dominante in Lucca
non si attentava di eseguir la condanna
pel seguito grande della famiglia d'essi
Interminelli, Uguccione si mosse da Pisa
nel dì 5 d'aprile per dar sesto agli affari
de' Lucchesi. Appena fu al monte di San
Giuliano, che Coscetto da Colle, popolano
arditissimo, mosse a rumore la città
di Pisa, gridando tutti: <i>Muoia il tiranno
Uguccione</i>. Uccisero la di lui famiglia,
diedero il sacco al di lui palagio, e poi
crearono lor signore il <i>conte Gaddo dei
Gherardeschi</i>, uomo savio, e di gran valore
e podere. Con questa mala nuova in
corpo arrivò Uguccione a Lucca, oppure
gli fu portata in quella città; e quivi ancora
avendo trovato tutto in tumulto,
accresciuto poi dalla voce di quanto era
avvenuto in Pisa, determinò di mettere
in salvo la vita, ritirandosi di colà col
figliuolo e colle sue genti: rovescio esemplare
dell'instabil fortuna delle umane
grandezze. <i>Castruccio</i> liberato dalla carcere
e dal pericolo della testa (alcuni
dicono per ordine dello stesso Uguccione
prima di sua partenza), da lì a qualche
tempo fu proclamato per un anno signore
di Lucca: tempo bastante a chi era provveduto
di mirabil ardire ed accortezza,
per non dimettere più le redini di quel
<span class="pagenum" id="Page_389">[389]</span>
governo. Uguccione se n'andò al <i>marchese
Spinetta</i> Malaspina, poscia venne a
Modena <span class="fnote">[Johann. de Bazano, Chron. Mutin., tom. 15
Rer. Italic.]</span> nel dì 25 d'aprile, e finalmente
si ricoverò presso <i>Cane dalla
Scala</i>, che, a riguardo del ghibellinismo
e del credito suo nell'arte della guerra,
il fece suo capitan generale. Furono biasimati
i Pisani da molti, come ingrati ad
un uomo che dal basso stato, in cui si
trovavano, gli avea alzati tanto alto, e
dietro era a farli più grandi.
</p>

<p>
L'ordinario mestier delle città italiane
di questi tempi, divise nelle maladette
sette de' Ghibellini e Guelfi, era di
andar macchinando, come l'una fazione
potesse abbattere l'altra. In Brescia <span class="fnote">[Malvec., Chron. Brixian., lib. 9, cap. 29,
tom. 14 Rer. Ital. Annales Estens., tom. 15 Rer. Ital.]</span>
la signoria stava in mano de' Ghibellini,
capo d'essi la famiglia de' Maggi. I Guelfi
rimessi in quella città rodevano il freno,
veggendosi da meno, e fors'anche poco
ben trattati dagli altri. Fecero essi un
segreto trattato con <i>Jacopo Cavalcabò</i>
<i>marchese</i>, signor di Cremona, città guelfa;
e questi con alcune migliaia d'armati
nell'ultimo dì di gennaio comparve colà,
e fu ammesso per la porta di San Giovanni:
nel qual tempo anche altre schiere
di Guelfi arrivarono dalla riviera del
lago di Garda e da altri luoghi. Il podestà
di Brescia marchigiano, postovi dai
Maggi, quei fu che li tradì per quattro
mila fiorini, ed aprì la porta ai nemici.
Gran combattimento seguì fra essi e i
Ghibellini; e questi ultimi infine sconfitti
sloggiarono, riducendosi alle castella di
Iseo, Palazzuolo, Chiari, Pompiano, gli
Orci, Quinzano ed altri luoghi, ne' quali
si fecero forti, cominciando appresso una
dura guerra contro alla lor città, sostenuti
ancora da Cane dalla Scala. Ma
poco durarono le contentezze del suddetto
marchese Cavalcabò. I Ponzoni,
gli Amati ed altri fuorusciti di Cremona
colle lor forze il tenevano corto. <i>Giberto
da Correggio</i> signor di Parma, gran caporale
<span class="pagenum" id="Page_390">[390]</span>
de' Guelfi, andò a Cremona per
trattar l'accordo fra loro. Ponzino dei
Ponzoni non volea pace, se il Cavalcabò
non rinunziava la signoria. Andò a finir
la faccenda che quella volpe di Giberto
l'indusse a rinunziare, e poi fece proclamar
sè stesso signor di Cremona. A
questo avviso gliela giurarono <i>Matteo Visconte,
Can dalla Scala</i> e <i>Passerino</i> signor
di Mantova capi de' Ghibellini. Segretamente
pertanto ordirono un trattato in
Parma con Gianquillico di San Vitale genero
di Giberto stesso, con Rolando Rosso
suo cognato, e con altri nobili, ne' quali
egli maggiormente confidava. Questi nella
festa di san Jacopo Apostolo, nel dì 25 di
luglio, mossero a rumore la città, gridando
tutti: <i>Popolo, popolo</i>. Accortosi Giberto
che troppo grossa era la tempesta,
si ritirò a Castelnuovo, Campigine e Guardasone,
dove si fortificò ed implorò l'aiuto
de' Bolognesi, Padovani e Fiorentini.
Andò poscia fino a Napoli a trovare il re
Roberto, ed ottenne ottocento cavalieri
da lui e dalla lega guelfa, co' quali, venuto
a Castelnuovo, fece aspra guerra a Parma.
Anche i Parmigiani entrarono in lega
col Visconte, collo Scaligero e con Passerino
di Mantova. Nel mese d'agosto
dell'anno presente <span class="fnote">[Chron. Astense, cap. 83, tom. 11 Rer. Ital.]</span>, Ugo del Balzo e
Ricciardo Gambatesa, vicarii in Piemonte
del re Roberto, entrati nel territorio di
Alessandria, vi presero le castella d'Iviglie,
Solerio, Quargnento, Bosco e Castellaccio.
Allora Matteo Visconte inviò ad
Alessandria più di mille uomini d'armi,
coi quali e colle sue genti Marco suo
figliuolo non solamente ripigliò quei luoghi
e diedegli alle fiamme, ma fece anche
molti prigioni de' nemici. Guerra ancora
in quest'anno fu nel territorio di Cremona,
portatavi da Cane e da Passerino.
Giberto da Correggio, non trovandosi quivi
sicuro, con Jacopo Cavalcabò si ritirò
a Parma, da dove poi fu cacciato, siccome
abbiam detto. Fecero allora i Cremonesi
lor capitano Egidio Piperata. In
soccorso d'essa città di Cremona volle
<span class="pagenum" id="Page_391">[391]</span>
passare pel Modenese un corpo di fanti
e cavalli, raunato in Bologna <span class="fnote">[Bonifacius de Morano, Chron., tom. 11 Rer. Italic.]</span>; ma
Francesco Menabò podestà per Passerino
nel dì 17 di febbraio coi Modenesi
ito ad assalirli nella villa di San Michele,
molti ne uccise, e più ne fece prigioni.
La città di Cervia <span class="fnote">[Chron. Caesen., tom. 14 Rer. Ital.]</span> nel dì 6 d'aprile
dell'anno presente si diede sotto il dominio
di <i>Ostasio da Polenta</i> signor di
Ravenna. E <i>Guecelo da Camino</i> nel mese
di giugno occupò la città di Feltre nella
marca di Trivigi, con iscacciarne il vescovo,
che n'era padrone <span class="fnote">[Cortus, Chron., tom. 12 Rer. Ital.]</span>. Poscia s'imparentò
con Cane dalla Scala, ottenendo
in moglie d'un suo figliuolo <i>Verde</i> figliuola
di <i>Alboino Scaligero</i>.
</p>

<hr />
</div>

<div class="chapter">
<h2 class="hidden" id="MCCCXVII">MCCCXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxvii</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Giovanni XXII</span> papa 2.</td>
  </tr>
  <tr>
    <td>Imperio vacante.</td>
  </tr>
</table>

<p>
Attese in quest'anno <i>papa Giovanni</i>
<i>XXII</i> a fondar nuovi vescovati in Francia <span class="fnote">[Raynaldus, Annal. Eccles.]</span>,
trinciando specialmente la vasta
diocesi di Tolosa, la cui chiesa eresse in
arcivescovato. Essendo oramai terminata
la tregua già fatta fra <i>Roberto re</i> di Napoli
e <i>Federigo re</i> di Sicilia <span class="fnote">[Nicol. Special., Histor., lib. 7, cap. 8, tom. 10
Rer. Ital. Giovanni Villani, lib. 9, cap. 65.]</span>, Roberto,
più che d'altra cosa voglioso di ricuperar
la Sicilia, spedì colà <i>Tommaso da
Marzano</i> conte di Squillaci con una gran
flotta e con un potente esercito. Sbarcò
egli in Sicilia nel mese d'agosto; niun
conquisto vi fece, ma diede un tal guasto
al paese fin sotto alle porte di Messina,
senza che Federigo ardisse mai d'affrontarsi
con lui, che comune opinione fu
che, s'egli ritornava l'anno seguente al
medesimo funesto giuoco, la Sicilia non
potea reggere a questo flagello. Susseguentemente
mandò papa Giovanni i suoi
nunzii a Federigo, con esibirsi mediatore
di pace, ordinando che intanto egli depositasse
<span class="pagenum" id="Page_392">[392]</span>
in mano degli uffiziali pontificii la
città di Reggio cogli altri luoghi occupati
in Calabria. Federigo condiscese ai voleri
del papa col deposito delle terre di Calabria;
ma si trovò poi ingannato, perchè
il papa le consegnò al re Roberto, che le
ritenne per sè. Stabilì intanto fra loro
esso pontefice una tregua di tre anni,
non già per far servigio a Federigo, ma
perchè gl'imbrogli di Genova, de' quali
parleremo, occuparono di troppo il re
Roberto. Inviò Federigo ad Avignone i
suoi ambasciatori per la progettata pace;
ma Roberto se ne rise, nè alcuno v'inviò,
contento d'avere con tanta facilità
ricuperati que' luoghi, e di mantener tuttavia
le sue speranze di riavere anche
un dì la Sicilia tutta. Nella torbida sempre
città di Genova crebbe in quest'anno
sì fieramente la diffidenza e discordia fra
i cittadini <span class="fnote">[Georgius Stella, Annal. Genuens., tom. 17
Rer. Ital.]</span>, che si diede principio ad
una memorabil guerra, in cui prese impegno
buona parte dell'Italia, e che fu
seminario d'infiniti mali. Nel dì 15 di
settembre v'entrarono senz'armi gli Spinoli
fuorusciti col consenso de' Fieschi e
Grimaldi, cercando pace. Non si fidando
gli uni degli altri, uscirono di città i Doria.
Tennero poi loro dietro gli Spinoli,
e queste due forti famiglie, dianzi nemiche,
divenute amiche, s'impadronirono
(non so se nel presente o nel susseguente
anno) di Savona e d'Albenga, con ribellarsi
al comune di Genova, e far lega con
<i>Matteo Visconte</i> e cogli altri Ghibellini di
Lombardia. Rimasero i Guelfi padroni di
Genova, e per questa divisione nell'anno
seguente cominciò una fiera e sanguinosa
tragedia, che fu delle più strepitose
di questi tempi. Giovanni Villani <span class="fnote">[Giovanni Villani, lib. 9, cap. 85.]</span> racconta
essere tutto ciò proceduto da segreto
monopolio del re Roberto, che voleva
esclusi i Ghibellini da quella città;
perché, ridotta essa a parte guelfa, sperava
egli d'acquistarne il dominio, siccome
infatti gli riuscì. A questo fine volle
<span class="pagenum" id="Page_393">[393]</span>
ancora che fra i Pisani ed altri Ghibellini
di Toscana dall'una parte, i Fiorentini,
Lucchesi, Sanesi ed altri Guelfi di Toscana
dall'altra, seguisse pace: il che a' Fiorentini,
pieni tuttavia d'odio e di rabbia
per la sconfitta di Montecatino, rincrebbe
forte. Ma perciocchè si mostravano renitenti
i Pisani ad accordare a' Fiorentini
l'esenzion delle loro gabelle, la sottile
accortezza d'essi Fiorentini trovò un'invenzione
per guadagnare il punto. Finsero
di raddoppiare i pubblici aggravii per
avere ogni anno d'entrata cinquecento
mila fiorini d'oro, e ne sparsero la voce.
Poscia spedirono corriere in Francia con
lettere finte a quel re e al papa, acciocchè
mandasse loro uno dei principi della
casa con mille uomini d'armi e con lettere
di cambio per sessanta mila fiorini.
Per via di Pisa fu inviato il corriere;
seco era una spia fidata, che, quando egli
fu in Pisa, andò a rivelarlo al conte
Gaddo ed agli anziani, i quali gli fecero
mettere le mani addosso. Trovate e lette
quelle lettere, ne restarono ammirati, e
conoscendo che per loro non facea di
mantener la guerra, si arrenderono alle
proposizioni di pace, ritenendo quanto
aveano preso.
</p>

<p>
Tentò in quest'anno nel mese d'agosto
Uguccion dalla Faggiuola, coll'aiuto
di <i>Cane dalla Scala</i>, di rientrare in Lucca,
dove avea dei trattati. Venne in Lunigiana
al <i>marchese Spinetta</i> Malaspina per questo.
Ma, scoperti i suoi andamenti, fu rumor
popolare in Pisa; la famiglia dei
Lanfranchi n'ebbe gran danno, ed Uguccione,
fallito il colpo, se ne tornò a Verona.
Allora <i>Castruccio</i> signor di Lucca,
nemico anch'egli d'Uguccione, fece lega
coi Pisani, e poi guerra al marchese Spinetta,
togliendogli Fosdinuovo ed altre
castella: perlochè Spinetta si ritirò anch'esso
colla sua famiglia a Verona. In
Parma <span class="fnote">[Chron. Estense, tom. 15 Rer. Ital.]</span> nel mese di settembre Manno
dalla Branca di Gubbio, podestà di quella
città, uomo dabbene, trattò di pace fra
que' cittadini e Giberto da Correggio fuoruscito,
<span class="pagenum" id="Page_394">[394]</span>
che infestava molto la patria. Ne
seguì la concordia. Giberto riebbe i suoi
beni, e fu rimesso in città, con promessa
di menar vita privata. Parimente nel
mese d'aprile i fuorusciti guelfi di Piacenza <span class="fnote">[Chron. Placent., tom. 16 Rer. Ital.]</span>
consegnarono le lor castella a
<i>Galeazzo Visconte</i> signore di quella città,
e riebbero i lor beni col ritorno alla patria,
il solo <i>Alberto Scotto</i> fu mandalo ai
confini a Crema, dove nel dì 23 di gennaio
dell'anno seguente diede fine ai suoi
giorni, lasciando dopo di sè la brutta memoria
di molte frodi e di gravi danni recati
alla patria sua. Questo medesimo
spirito di concordia si stese a Modena <span class="fnote">[Moran., Chron. Mutinens., tom. 11 Rer.
Ital. Johannes de Bazano, Chron., tom. 15 Rer. Ital.]</span>,
dove nel dì 5 d'agosto, per cura di Federigo
dalla Scala podestà, furono reintegrati
nel possesso dei lor beni Francesco
dalla Mirandola, i Pii, i Gorzani e gli altri
usciti, e tutti vennero alla patria, ricevuti
con amore dagli altri cittadini nel
dì 2 d'agosto. Fece oste in quest'anno
nel mese di maggio Cane dalla Scala contra
de' Bresciani in favore de' fuorusciti
ghibellini; prese Castiglione e Montechiaro,
e recò loro degli altri danni <span class="fnote">[Chron. Veronens., tom. 8 Rer. Ital. Chron.
Estense, ubi sopra.]</span>.
Mentre egli si tratteneva in quelle parti,
assediando Lunato, i Padovani <span class="fnote">[Chron. Patavin., tom. 8 Rer. Ital. Cortus,
Chron., et alii.]</span>, giacchè
se la videro bella, fingendo che questa
fosse risoluzion di particolari, e non
del comune, corsero a valersi del tempo
propizio per ricuperare la perduta città
di Vicenza. Aveano essi menato un trattato
con certi Vicentini, e ricevutine anche
gli ostaggi per questo. Ma il trattato
era doppio, e di tutto veniva di mano in
mano informato lo Scaligero. Ferreto Vicentino <span class="fnote">[Ferretus Vicentinus, lib. 7, tom. 9 Rer. Ital.]</span>
pretende che Cane ne avesse
l'avviso dai Carraresi stessi Padovani.
Ora nella notte del dì 22 vegnente del
mese suddetto i Padovani colle genti comandate
da Vinciguerra conte di San
<span class="pagenum" id="Page_395">[395]</span>
Bonifazio giunsero sotto Vicenza, e, trovate
le porte chiuse, si applicarono a dare
la scalata a quella città, e molti ancora
v'entrarono. Avvisato dai traditori, oppur
dai Carraresi, Cane, eccolo comparire
con Uguccione, e con que' pochi che
per la sua gran fretta poterono seguitarlo.
Fece egli tosto aprire una porta, e
i Padovani, credendola aperta per introdurli,
si videro all'improvviso piombare
addosso l'adirato Cane. Parvero pecore
all'arrivo del lupo. Tutti allora a gambe;
molti d'essi furono uccisi, molti presi, fra
i quali lo stesso conte di San Bonifazio
capitano, che morì fra pochi giorni per le
ferite ricevute; e restò in preda de' Vicentini
tutto il loro equipaggio. Qui però
non finì la disavventura de' Padovani.
Trovò Cane un tavernaio della fortissima
terra di Monselice, per nome o soprannome
Maometto <span class="fnote">[Albertinus Mussatus, tom. 8 Rer. Ital. Ferretus
Vicentinus, lib. 7, tom. 9 Rer. Ital.]</span>, che promise di dargli
adito in quella importante fortezza.
Disposte le cose nella vigilia della festa
di San Tommaso Apostolo, Cane, senza
badare alla stagione orrida pel freddo, ito
colà con Uguccione e con grosse brigate,
s'impadronì della terra, e da lì a cinque
giorni della rocca di Monselice. Incredibil
fu il terrore de' Padovani per questa
perdita; già s'aspettavano Cane alle porte,
ed egli intanto colla forza prese la nobil
terra d'Este, che poi barbaramente diede
alle fiamme, e quindi obbligò alla resa la
ricca e riguardevol terra di Montagnana.
Animato da così felici successi lo Scaligero <span class="fnote">[Cortus, Chron., tom. 12 Rer. Ital.]</span>,
dopo aver preso al suo soldo da
<i>Arrigo conte</i> del Tirolo cento lance, passò
dipoi nel Pievato di Sacco, territorio allora
il più abbondante e pingue nel Padovano,
dove indicibil fu la preda di
tutti i beni. Andò anche ai borghi di Padova,
e distrusse quello di Santo Stefano.
Non vi volle di più perchè i Padovani
nell'anno seguente chiedessero pace; e,
adoperati per mediatori i Veneziani, la
ottennero da Cane, col cedergli i lor diritti
<span class="pagenum" id="Page_396">[396]</span>
sopra le occupate terre, e dargli ancora
quella di Castelbaldo in pegno. I
Carraresi, secondo Ferreto, segretamente
se l'intendeano con esso Cane.
</p>

<p>
Fin qui i Ferraresi aveano provato il
duro giogo de' Guasconi, ossia de' Catalani,
cioè della guarnigione posta in
quella città dal re Roberto <span class="fnote">[Chron. Caesen., tom. 14 Rer. Ital.]</span>. Le avanie
ed insolenze di costoro erano il pane
d'ogni giorno di quell'angustiato popolo,
di modo che ho io sempre sospettato che
la <i>giustizia catalana</i>, passata in proverbio
per questi paesi, avesse origine dai lor
perversi portamenti <span class="fnote">[Chron. Estense, tom. 14 Rer. Ital. Johannes
de Bazano, tom. 15 Rer. Ital. Ferretus Vicentinus,
lib. 7, tom. 9 Rer. Ital. Cortus, Chron.,
tom. 12 Rer. Ital.]</span>. Giunti oramai
all'orlo della disperazione que' cittadini,
chiariti della differenza che passa fra
l'essere governati dal principe proprio, e
il vivere all'ubbidienza di gente straniera,
ordinariamente venuta solo per
succiare il sangue de' popoli; e vogliosi
di ritornare sotto l'amorevol dominio
de' principi estensi, nel dì 4 d'agosto del
presente anno mossero a rumore la terra,
e colle armi incominciarono aspra battaglia
con essi Guasconi. Ritiraronsi costoro
in Castel Tealdo, e tutte l'altre
fortezze della città vennero alle mani dei
Ferraresi, i quali spedirono tosto a <i>Rinaldo</i>
ed <i>Obizzo marchesi d'Este</i>, figliuoli del
<i>marchese Aldrovandino</i>, acciocchè venissero.
Vennero questi senza perdere tempo;
e quel popolo, confortato dalla loro
presenza e valore, tosto si diede ad espugnare
Castel Tealdo per terra e pel Po
con delle barbotte e con un lupo, cioè
con un castello posto sopra due navi.
Studiaronsi nello stesso tempo i marchesi
estensi coi Pepoli ed altri amici di Bologna
di far differire la venuta dell'esercito
bolognese in aiuto dei Guasconi; e
camminò così felicemente il concerto e
l'indefessa espugnazion del castello, che
prima dell'arrivo de' Bolognesi l'ebbero
in mano colla morte di tutto quel presidio,
<span class="pagenum" id="Page_397">[397]</span>
con poscia darlo alle fiamme e diruparlo.
Liberati in questa guisa i Ferraresi
dal giogo straniero, con immenso
giubilo diedero, ossia restituirono, la signoria
della città ai marchesi d'Este suddetti
nel dì 15 d'agosto. In quest'anno
ancora nel mese di settembre <i>Cane dalla
Scala, Passerino</i> signor di Mantova e di
Modena, e <i>Luchino</i> figliuolo di <i>Marco Visconte</i> <span class="fnote">[Corio, Istor. di Milano.]</span>
fecero oste di nuovo contra di
Cremona. S'era quella città poco dianzi
più che mai scompigliata, perchè, rientratovi
il <i>marchese Jacopo Cavalcabò</i>, avea
sotto la buona fede ucciso Egidio Piperata
capitano del popolo con cinquanta
de' migliori cittadini. Ne fuggì Ponzino
de' Ponzoni co' suoi seguaci, e fatto ricorso
ai capi della lega ghibellina, li condusse
all'assedio di Cremona. Ma, per
quanto operassero, nulla poterono guadagnare:
tale e tanta fu la difesa di quel
popolo aiutato dai Bresciani. In questo
mentre i Bolognesi <span class="fnote">[Johannes de Bazano, Chron., tom. 15 Rer.
Ital. Moranus, Chron. Mutinens., tom. 11 Rer. Ital.]</span>, per distorre Passerino
da quell'impresa, nel dì 19 d'ottobre
ostilmente vennero sul territorio
di Modena sino alla villa d'Albareto,
commettendo in tutte quelle vicinanze
ogni male in danno de' Modenesi. Varie
guerre eziandio furono in questi tempi
nell'Astigiano e nel Piemonte <span class="fnote">[Chron. Astense, cap. 94, tom. 11 Rer. Ital.]</span>, che
per essere di poco momento io le tralascio.
Altre ne furono in Romagna <span class="fnote">[Chron. Caesen., tom. 14 Rer. Ital.]</span>,
dove Diego di Larae, conte di quella provincia
pel re Roberto, andò all'assedio di
Forlì nel dì 28 di giugno, ma con poco
profitto. Poscia nel settembre seguì pace
fra lui e i Cesenati dall'una parte e i
Forlivesi dall'altra.
</p>

<p>
Spedì nel gennaio di quest'anno <span class="fnote">[Raynaldus, Annal. Eccl.]</span>
<i>papa Giovanni XXII</i> lettere esortatorie di
pace, e nunzii ancora ai principi e alle
città d'Italia, insinuando loro che, deposti
gli odii, e dato fine alle fazioni, abbracciassero
tutti la concordia. Questo appunto
<span class="pagenum" id="Page_398">[398]</span>
era, ed è, l'uffizio de' sommi pontefici;
ed abbiam già veduto di sopra che
tali esortazioni fecero frutto in Piacenza,
Parma e Modena. Ma altro ci volea che
parole a guarir le cancrene d'allora. Si
aumentò poi questa terribil malattia,
dacchè papa Giovanni, cessando d'essere
padre comune, sposò gl'interessi
del <i>re Roberto</i>, e divenne aperto protettore
de' soli Guelfi. Era questo pontefice,
per attestato di Ferreto <span class="fnote">[Ferretus Vicentinus, lib. 7, tom. 9 Rer.
Italic.]</span> e del Villani <span class="fnote">[Giovanni Villani, lib. 9.]</span>,
creatura d'esso re. Da lui riconosceva
tutto il suo essere, perchè in sua
corte era dal nulla salito in alto, e coll'aver
finte lettere (se pure è vero) a
nome d'esso re, avea ottenuto dal papa
il vescovato di Freius; e poi per opera
di lui era giunto alla sacra porpora e
al pontificato. Chi ben rifletterà al sistema
di questi tempi, non avrà difficoltà ad
immaginare che il suddetto re Roberto
tendeva al dominio di tutta l'Italia;
odiava i Ghibellini fautori dell'imperio,
perchè contrarii a' suoi disegni; nè
volentieri vedeva in Italia imperadore
alcuno, standogli davanti agli occhi i
pericoli corsi sotto Arrigo VII. Cadde
pure in acconcio dei suoi affari che in
Germania fossero eletti in discordia due
re de' Romani, cioè <i>Lodovico il Bavaro</i> e
<i>Federigo d'Austria.</i> Gran cura ebbe sempre
Roberto che papa Giovanni non decidesse
mai la contesa; e dacchè, siccome
vedremo. L'ebbe il Bavaro decisa
coll'armi, Roberto procurò che seguitasse
la ripugnanza della corte pontificia
a non voler mai riconoscere per re dei
Romani esso Bavaro: dal che provennero
sconcerti e scandali gravissimi. Stuzzicò
inoltre esso re papa <i>Clemente V</i>, e poi lo
stesso papa <i>Giovanni XXII</i>, a far da padrone
nel regno d'Italia, vacante l'imperio,
per quanto allora si pretendea.
Motivo di stupore, siccome già accennai,
può esser oggidì, come si giugnesse in
quei tempi a dichiarar vassalli della
<span class="pagenum" id="Page_399">[399]</span>
santa Sede gl'imperadori, e spettante al
papa l'assoluto comando in esso regno
italico nella vacanza dell'imperio. Ma
non è da stupire, considerando che il re
Roberto faceva allora da papa; nè i
pontefici operavano se non quello che a
lui piaceva. Per questa via si studiava
Roberto di stendere le ali per l'Italia
tutta colla depression de' Ghibellini, ed
innalzamento de' Guelfi suoi partigiani.
Il peggio fu che sopra questa base dell'autorità
temporale e del governo dei
papi nel regno d'Italia si fondarono le
scomuniche e gl'interdetti contra chi
non era ubbidiente ai voleri pontifizii.
Abbiamo dagli Annali Milanesi <span class="fnote">[Annal. Mediolan., tom. 16 Rer. Ital. Bonincontr.,
Chron., lib. 2, cap. 22, tom. 12 Rer. Ital.]</span> che
nell'anno precedente, ma più probabilmente
nel presente, avea papa Giovanni
comandato che niuno in Italia s'intitolasse
vicario imperiale, nè si mischiasse
nel governo delle terre dell'imperio senza
licenza della Sede Apostolica. Perciò
<i>Matteo Visconte</i>, lasciato quel titolo, si
fece proclamar dal popolo signor generale
di Milano. E perch'egli non mise
in libertà i Torriani prigioni, come pretendeva
il papa, nè volle dipendere da
lui nel dominio di Milano, fu sottomessa
quella città all'interdetto, e poi scomunicato
esso Matteo. All'incontro <i>Cane dalla
Scala</i> <span class="fnote">[Cortus, Chronic., tom. 12 Rer. Ital.]</span> nel dì 16 di marzo del presente
anno riconobbe per re de' Romani l'eletto
<i>Federigo d'Austria</i>, gli giurò fedeltà, e
da lui prese il titolo di vicario dell'imperio
in Verona e Vicenza. Intimò in
quest'anno papa Giovanni <span class="fnote">[Raynaldus, Annal. Eccles.]</span> ai Ferraresi
di rilasciare il dominio di quella città
in mano de' vescovi di Bologna e d'Arras
suoi deputati, sotto pena delle scomuniche.
Ma i Ferraresi, che troppo malconci
s'erano ritrovati dacchè passò la
lor città sotto il governo pontificio, diedero
di belle parole, ma si guardarono di
venire a' fatti, sentendosi troppo bene
sotto il governo de' marchesi estensi.
</p>

<p>
<span class="pagenum" id="Page_400">[400]</span>
</p>

<hr />
</div>

<div class="chapter">
<h2 class="hidden" id="MCCCXVIII">MCCCXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxviii</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Giovanni XXII</span> papa 3.</td>
  </tr>
  <tr>
    <td>Imperio vacante.</td>
  </tr>
</table>

<p>
Diedesi nel dì 25 di marzo di questo
anno principio ad una memorabile dolorosa
scena in Genova <span class="fnote">[Georgius Stella, Annales Genuens., tom. 17
Rer. Ital. Giovanni Villani, lib. 9, cap. 68.]</span>, per l'implacabil
discordia di que' cittadini. I Doria e
gli Spinoli fuorusciti ghibellini, pieni di
astio contra de' Fieschi, Grimaldi e degli
altri Guelfi dominanti nella patria, fecero
venir di Lombardia con un possente
esercito di cavalleria e fanteria <i>Marco
Visconte</i> figliuolo di <i>Matteo</i>, il quale, unito
colle forze d'essi fuorusciti, cinse d'assedio
la città di Genova, città ben provveduta
prima dai Guelfi, e con impareggiabil
coraggio da loro difesa. La torre
del Faro per due mesi si tenne salda
contro tutti gli sforzi degli assedianti.
Infine fu presa; preso ancora fu il borgo
di Prea e quel di Sant'Agnese nel dì 27
di giugno, e si cominciò a tormentare
colle macchine la città medesima. Trovandosi
in questa maniera molto allo
stretto i Genovesi dominanti, spedirono
ambasciatori al <i>re Roberto</i>, esponendogli
quel che loro avveniva per avere aderito
alle di lui insinuazioni, ed offerendogli
la signoria della città, purchè in tanto
bisogno recasse loro soccorso. Non altro
che questo desiderava ed aspettava Roberto.
Però, messa insieme una flotta di
ventisette galee e di quaranta uscieri,
cioè navi grosse da trasporto, e di altri
legni, dove imbarcò mille e dugento cavalieri,
sei mila fanti e copiosa vettovaglia <span class="fnote">[Chron. Astense, cap. 99, tom. 9 Rer. Ital.]</span>,
in persona egli stesso colla regina
sua moglie, e con <i>Filippo principe</i> di
Taranto e <i>Giovanni principe</i> della Morea,
suoi fratelli, venne a Genova nel dì 20
di luglio, e vi fece nel dì seguente la sua
solenne entrata. Poscia nel dì 27 d'esso
mese fu data a lui, e insieme a <i>papa Giovanni</i>,
la signoria assoluta di Genova per
<span class="pagenum" id="Page_401">[401]</span>
dieci anni avvenire. Era un'apparenza
quella compagnia del papa. Roberto se
ne serviva per fare paura ai Ghibellini,
e maggiormente assodare la sua fazione
e signoria in quella città. Non cessò per
questo l'armata ghibellina di far guerra
viva alla città, molestandola continuamente
coi trabucchi e colle altre macchine da
guerra e con varii assalti; e, tuttochè
Roberto avesse un poderoso esercito,
superiore di molto a quel de' nemici, per
gli aiuti a lui venuti dalla Toscana, pure,
tenendo i nemici le fortezze d'intorno,
campeggiar non poteva, e gli conveniva
dimorare stretto nella città. Di grandi
prodezze si fecero in tal occasione da
amendue le parti; ma troppo io mi dilungherei
se volessi narrarle. Arrivò a
tanta audacia <i>Marco Visconte</i>, che mandò
a sfidare lo stesso re di combattere con
lui a corpo a corpo per terminar quella
contesa: del che molto si offese, e grande
sdegno ne prese Roberto.
</p>

<p>
Secondo il pessimo costume di questi sì
sconvolti tempi, turbossi nell'anno presente
la quiete di Modena <span class="fnote">[Moranus, Chron. Mutinens., tom 11 Rer.
Ital. Johann. de Bazano, Chron., tom. 15 Rer. Ital.]</span>, dove era signore
<i>Passerino de' Bonacossi</i>, signore ancora
di Mantova. Zaccheria de' Tosabecchi gli
tolse la nobil terra di Carpi nel dì 17 di
gennaio. Nella mezza notte dello stesso
giorno Francesco dalla Mirandola con
Prendiparte suo figliuolo e Guido de' Pii,
nobili e potenti di questa città, che nel
precedente anno aveano ricevuto per
grazia di rientrarci, mossero a rumore
il popolo modenese, e coll'armi costrinsero
i provvisionati di Passerino a ritirarsi
nelle case de' nobili di Fredo, dove
assediati, impetrarono poi l'uscita libera
fuori della città. Così <i>Francesco Pico</i> dalla
Mirandola si fece proclamar signore di
Modena. Niccolò da Fredo gli consegnò
dipoi Spilamberto, per liberar Giovanni
suo fratello dalle carceri, e similmente
Arrivieri da Magreta gli rassegnò il suo
castello. Nel dì primo di marzo tutti gli
sbanditi da Modena rientrarono nella città
<span class="pagenum" id="Page_402">[402]</span>
con gran festa; ma nel dì 2 d'aprile il
suddetto Francesco bandì le famiglie dei
nobili da Fredo, da Magreta e de' Buzzalini;
le quali, ricorse a Passerino, fecero che
egli con Cane dalla Scala e molte schiere
d'armati nel dì 27 di luglio venisse ad
assediar Modena. Vedendo poi che niuna
commozione si facea nella città, e dato
in darno un assalto dai fuorusciti, se ne
andarono tutti dopo sette dì, malcontenti.
Più felicemente riuscì ai collegati Ghibellini
l'impresa di Cremona, dove signoreggiava
il <i>marchese Jacopo Cavalcabò</i> di
fazione guelfa. Diedero essi nuovo aiuto
a <i>Ponzino de' Ponzoni</i> <span class="fnote">[Chron. Placentin., tom. 16 Rer. Ital.]</span>; e questi, con
intelligenza d'alcuni cittadini, entrò la
mattina per tempo nel dì 9 d'aprile (il
Corio <span class="fnote">[Corio, Istor. di Milano.]</span> scrive di febbraio, ma credo
con errore) in quella città, e prese la
piazza. Allora il Cavalcabò in fretta coi
suoi seguaci scappò fuori della città <span class="fnote">[Giovanni Villani, lib. 9. cap. 89.]</span>.
Il Ponzone dipoi fu proclamato dal popolo
signore di Cremona, ma di Cremona
città oramai spopolata ed impoverita per
le tante passate sciagure. Giovanni da
Bazano scrive <span class="fnote">[Johann. de Bazano, Chron., tom. 15 Rer.
Italic.]</span> che Passerino dei
Bonacossi fu dipoi creato signor di quella
città. Anche in Padova accadde mutazion
di governo <span class="fnote">[Cortus. Chron., tom. 9 Rer. Ital. Ferretus
Vicentinus, tom. 12 Rer. Ital. Chron. Patavin.,
tom. 8 Rer. Ital.]</span>. Dacchè riuscì alla
accortezza e potenza di <i>Jacopo da Carrara</i>
e de' suoi consorti di far ritirare
da quella città la ricca ed emula casa
de' Macaruffi con altre potenti famiglie,
e con Albertino Mussato istorico, facile
fu a lui di ottenere ancora il principato
di quella città. Fece pertanto esso Carrarese
raunare il consiglio generale dei
Padovani, dove espose la necessità di
quei tempi d'eleggere un signore perpetuo,
in cui stesse la balia e la cura del
pubblico governo per cagion de' correnti
bisogni. Il concerto era fatto; senza venire
<span class="pagenum" id="Page_403">[403]</span>
allo scrutinio, tutti i Guelfi e i Ghibellini
ancora, con segreto contento di
Cane dalla Scala, gridarono lor signore
Jacopo da Carrara, che fu il primo di sua
casa a signoreggiar quella terra. Questi
poi, per quanto potè, cercò l'amicizia
di Cane: al qual fine promise ancora di
dar per moglie <i>Taddea</i> sua figliuola di
età puerile a <i>Mastino</i> nipote d'esso Cane.
In un parlamento tenuto a dì 16 di dicembre
in Soncino, fu nel presente
anno <span class="fnote">[Ferretus Vicentinus, lib. 7, tom, 9 Rer. Ital.
Gualv. Flamma, cap. 357, tom. 11 Rer. Ital. Chron.
Veronens., tom. 8 Rer. Ital.]</span> dichiarato il suddetto Cane
dalla Scala capitan generale della lega
dei Ghibellini collo stipendio di mille
fiorini d'oro per mese. Se crediamo a
Galvano Fiamma, fu questo un ripiego
preso dalla sagacità di <i>Matteo Visconte</i>,
perchè il re Roberto facea di grandi esibizioni
a Cane per istaccarlo dagli altri
Ghibellini. Aveva esso Cane <span class="fnote">[Cortus. Chron., tom. 12 Rer. Ital.]</span> dei trattati
con alcuni cittadini di Trivigi, e vogliosissimo
di quell'acquisto, nel dì primo
d'ottobre spedì colà Uguccion dalla Faggiuola
suo capitan generale coll'esercito
suo. Non ebbe effetto la congiura. Tuttavia
in suo potere vennero le principali
terre di quel contado, cioè Noale, Asolo,
Monte di Belluna, e fu cominciato un
blocco a quella città.
</p>

<hr />
</div>

<div class="chapter">
<h2 class="hidden" id="MCCCXIX">MCCCXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxix</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Giovanni</span> XXII papa 4.</td>
  </tr>
  <tr>
    <td>Imperio vacante.</td>
  </tr>
</table>

<p>
Ostinatamente continuarono anche nel
verno i Lombardi e i Genovesi fuorusciti
l'assedio di Genova <span class="fnote">[Georgius Stella, Annal. Genuens., tom. 17
Rer. Ital.]</span>. Rincresceva non
poco al <i>re Roberto</i> di trovarsi così chiuso
in quella città, e senza poter fare impresa
alcuna luminosa e degna di un par suo.
Finalmente gli fu suggerita la maniera
propria di vincere quella pugna. Fece
egli imbarcare nelle sue navi quattordici
mila combattenti con ordine di sbarcare
<span class="pagenum" id="Page_404">[404]</span>
a Sestri di Ponente, per aver campo
di far battaglia coi nemici in quella pianura.
Corsero per impedire lo sbarco i
Ghibellini; ma finalmente nel dì cinque
di febbraio la fanteria guelfa saltò in
terra, e, benchè tre volte rispinta, fece
ritirare i Ghibellini a Castiglione, e di là
ancora li fece poco appresso sloggiare.
Allora <i>Marco Visconte</i>, trovandosi fra due
fuochi, e temendo anche della fede dei
fuorusciti genovesi, perchè era insorta
discordia fra i Doria e gli Spinoli, levò
precipitosamente il campo, lasciando indietro
parte ancora dell'armi e del bagaglio,
e con gran fretta si ritirò a Buzzala,
a Gavi e ad altri luoghi. Tutto contento
allora il re Roberto d'aver liberata
Genova, e lasciato ivi per suo vicario
Ricciardo Gambatesa, nel dì 29 d'aprile,
colla regina, co' fratelli e molti suoi nobili
e genti d'armi s'imbarcò in sette
galee (il Villani scrive, e con più verisimiglianza <span class="fnote">[Giovanni Villani, lib. 9, cap. 96.]</span>,
in quaranta), e fece vela
per andare alla corte pontificia dimorante
in Avignone. Credevansi oramai i
Genovesi di riposare, quando nel dì 25
di maggio si videro i Ghibellini di Savona
entrare con sei galee ben armate nel
porto di Genova, e rapire una grossa
galea carica di merci, destinata per Fiandra.
Poscia nel dì 27 di luglio eccoti
arrivar l'esercito de' fuorusciti e dei
Lombardi ghibellini, che di nuovo strinsero
d'assedio la città medesima di Genova.
Aveano essi armato in Savona
vent'otto galee, colle quali fecero gran
danno alle riviere e alla stessa città.
Nulla dirò io degli assalti e delle frequenti
battaglie succedute in questo insigne
assedio. Se grandi furono le offese,
non minor fu la difesa, gareggiando in
valore ambedue le parti; e per tutto
l'anno seguitò dipoi questa brutta musica
con istrage di moltissimi combattenti.
Fu continuato per tutto il verno
l'assedio, ossia blocco di Trivigi, fatto
dall'armi di Cane dalla Scala <span class="fnote">[Cortus. Chron., tom. 12 Rer. Ital.]</span>. Trovandosi
<span class="pagenum" id="Page_405">[405]</span>
in così pericoloso stato Rambaldo
conte di Collalto, gli Avvocati,
Azzoni ed altri nobili di quella città, spedirono
ambasciatori a <i>Federigo duca</i> di
Austria, eletto re de' Romani, pregandolo
di prendere la signoria di Trivigi e di
soccorrerli. Accettata volentieri tale esibizione,
Federigo inviò tosto il conte di
Gorizia con un grosso corpo di milizie
tedesche a prendere il possesso di quella
città. Allora Cane si ritirò da que' contorni,
e cercò l'amicizia d'esso conte,
con cui ancora stabilì pace nel mese di
giugno. Ma l'inquieto Cane non finiva
mai un'impresa, che nello stesso tempo
non ne macchinasse un'altra. Ancorchè
fossero freschi i capitoli della pace fermata
coi Padovani, pure cominciò a
cercar de' pretesti per romperla. Fatta
lega con <i>Rinaldo</i> ed <i>Obizzo marchesi</i> di
Este, dominanti in Ferrara, Rovigo ed
altri paesi, pretese che <i>Jacopo da Carrara</i>
signor di Padova rimettesse in città tutti
i fuorusciti: altrimenti vi avrebbe egli
provveduto. Era disposto il Carrarese a
farlo; ma Cane, trovati degli altri uncini,
non si mostrò contento delle condizioni,
e poi nel dì quinto d'agosto andò all'assedio
di Padova. Cercò allora Jacopo da
Carrara soccorso dal conte di Gorizia.
S'interposero anche i Veneziani per la
pace, ma senza effetto, perchè troppo
ingorde erano le dimande di Cane. Jacopo
da Carrara, che non volea veder
perire così miseramente la patria sua,
fece esibire al conte di Gorizia la signoria
di Padova, da darsi a Federigo duca
d'Austria. Vi acconsentì il conte con far
di larghe promesse ai Padovani nel dì
quattro di novembre. E Federigo mandò
nuove genti in aiuto loro. Non era ancora
palese questo trattato, quando il
conte di Gorizia, mostrandosi tuttavia in
favore di Cane, spedì al di lui campo
cento de' suoi cavalieri, con ordine segreto
che, uscendo i Padovani, tentassero
con loro di far prigione Cane. Più
scaltro Cane, al vedere esposta bandiera
rossa nelle mura di Padova, immaginò
<span class="pagenum" id="Page_406">[406]</span>
tosto quel ch'era, e disarmati quei Tedeschi,
li fece tutti prigioni. Sotto quella
città terminò sua vita Uguccion dalla
Faggiuola, che tanto avea fatto parlare di
sè in Italia, e fu onorevolmente seppellito
in Verona.
</p>

<p>
Guerra eziandio fu in Piemonte <span class="fnote">[Chron. Astense, cap. 99, tom. 11 Rer. Ital.
Bonincontrus, Chron. Mod., cap. 23, tom. 12 Rer.
Italic.]</span>.
Nella vigilia di san Giovanni Batista di
giugno <i>Marco Visconte</i> figliuolo di <i>Matteo</i>
con gli usciti d'Asti, e più di mille cavalli
ed altrettanti fanti, andò sotto la città di
Asti, dirupò gli spalti, e diede un assalto,
in cui circa cinquanta soldati entrarono
nella città, ma furono anche vigorosamente
respinti. Scorgendo più difficile di
quel che si pensavano l'impresa, se ne
andarono con Dio. All'incontro <i>Ugo del
Balzo</i>, vicario del <i>re Roberto</i> in Piemonte,
uno de' più prodi capitani di quel tempo <span class="fnote">[Gualvaneus Flamma, cap. 358, tom. 11 Rer.
Italic.]</span>,
si portò con tutte le sue forze e
con quelle degli Astigiani sul fine di novembre
all'assedio d'Alessandria, città
allora soggetta ai Visconti, e per tradimento
entrò nel borgo di Bergolio. Ma,
andando nella seconda domenica di dicembre
a Monte Castello con un corpo
di sua gente, si scontrò con <i>Luchino
Visconte</i> mandato da Matteo suo padre
con quattrocento cavalli in soccorso di
Alessandria. Subito furono le lancie in
resta; gran combattimento si fece: rimasero
sconfitti i Provenzali, e lo stesso
Ugo del Balzo con più di venti ferite
perdè ivi la vita. Nel dì 16 di maggio
Manfredi de' Pii prese la nobil terra di
Campi colla morte e prigionia d'alcuni
de' Tosabecchi <span class="fnote">[Bonifacius Moranus, Chron., tom. 11 Rer.
Ital. Johan. de Bazano, Chron. Mutinens., tom. 15
Rer. Ital.]</span>, che se n'erano impadroniti.
Poscia Francesco dalla Mirandola,
signore allora di Modena, nel dì 28
di settembre colla milizia de' Modenesi
andò all'assedio di Carpi. Tanto fecero
con danari i fuorusciti, che <i>Giberto da
<span class="pagenum" id="Page_407">[407]</span>
Correggio</i>, nell'andare con gran quantità
di cavalli verso il Bresciano, si portò colà
e fece levar quell'assedio. Il perchè
Francesco dalla Mirandola, trovandosi
attorniato da' nemici, mentre anche i signori
di Sassuolo, ad istanza di <i>Passerino</i>
de' Bonacossi, gli faceano guerra viva,
venne alla risoluzione di trattar accordo
con esso Passerino signore di Mantova, e
di restituirgli il dominio di Modena. La
concordia fu fatta, e nel dì ultimo di novembre
ritornarono i Bonacossi in possesso
di questa città. Furono mandati
a' confini i Guelfi, ma con lasciar godere
i beni alle loro famiglie. A tutti faceva
paura in questi tempi l'infaticabil <i>Cane
dalla Scala</i>: ma spezialmente ne temevano
i Bresciani, perchè li teneva in
un continuo allarme per le molte castella
che stavano in mano dei lor fuorusciti
ghibellini, protetti dal medesimo Cane e
da Passerino signor di Mantova. Fatto
dunque consiglio generale in Brescia,
determinò quel popolo di dar la signoria
della lor città al <i>re Roberto</i>, capo e protettor
de' Guelfi, sperando sotto le ali
sue di sostenersi meglio in mezzo a tanti
nemici <span class="fnote">[Malvecius, Chron. Brixian., tom. 14 Rer.
Italic.]</span>. Non era il re partito per anche
da Genova, quando arrivarono colà
i Bresciani coll'offerta suddetta, che fu
di buon cuore accettata nel dì 28 di
gennaio, siccome apparisce dalle lettere
d'esso re scritte a' Bresciani, e rapportate
dal Malvezzi. Poscia, giunto Roberto
ad Avignone, di colà spedì a Brescia per
suo vicario Giovanni da Acquabianca
nel mese di giugno. Risentirono ben tosto
i buoni influssi della loro risoluzione i
Bresciani; imperocchè Roberto ordinò
ai Fiorentini, Bolognesi ed altri della lega
guelfa di somministrar loro un abbondante
soccorso.
</p>

<p>
Fecesi in Bologna <span class="fnote">[Giovanni Villani, lib. 9, cap. 99.]</span> una taglia di
mille cavalieri; capitano d'essa Giberto
da Correggio, che vi unì altra sua gente
e i fuorusciti di Cremona, e marciò alla
<span class="pagenum" id="Page_408">[408]</span>
volta di Brescia. Quivi col popolo bresciano
fece gran guerra ai lor fuorusciti,
e quasi tutte le castella da loro occupate
ritornarono alla divozione della città. Fece
di più il Correggiesco. Alle istanze di
Jacobo Cavalcabò, che seco militava coi
fuorusciti guelfi di Cremona, venne coll'esercito
e collo stesso regio vicario
per isnidar da Cremona i Ghibellini. Era
divenuta oramai quella smunta città il
giuoco della fortuna <span class="fnote">[Chron. Placent., tom. 16 Rer. Ital. Chron.
Estense, tom. 15 Rer. Ital.]</span>. Una notte del
mese d'ottobre per tradimento v'entrò
Giberto da Correggio colla sua armata,
la qual vi commise crudeltà ed iniquità
senza fine; uccise o discacciò i Ghibellini
ed il presidio ivi posto da Cane e da
Passerino. Se crediamo al Corio <span class="fnote">[Corio, Istor. di Milano.]</span>, il
Cavalcabò tornò ad esserne signore; ma
le Croniche più vecchie asseriscono che
ne restò padrone Giberto, il quale non
vi dovette far le radici, per quanto vedremo.
Ma mentre il suddetto vicario regio
era in Cremona (il perchè non si sa),
il popolo di Brescia corse al palagio della
sua residenza, e diede il sacco a tutto
quanto il suo arnese. Elessero dipoi per
vicario un Simone Tempesta oltramontano,
che fu poscia confermato dal re Roberto,
ma non senza suo sdegno, avendo
egli digerita la insolenza di quel feroce
popolo per non potere di meno. Fu mandato
in quest'anno da <i>papa Giovanni</i>
per conte della Romagna <span class="fnote">[Chron. Caesen., tom. 14 Rer. Ital.]</span> <i>Aimerico
da Castello Lucio</i>, gran dottore di legge.
Questi fabbricò poi una fortissima rocca
in Bertinoro ed un buon castello in Cesena.
L'ubbidivano i Romagnuoli in
pagar le taglie e il tributo de' Fumanti,
ma per sè ritennero le città e terre collo
stesso dominio o governo di prima. Secondo
la Cronica di Cesena, una fiera
pestilenza fu in quest'anno in Italia, e
specialmente afflisse la Romagna. Nella
marca d'Ancona, non so se per gli demeriti
degli uffiziali pontifizii, oppure per le
<span class="pagenum" id="Page_409">[409]</span>
iniquità dei popoli, seguirono delle funeste
novità <span class="fnote">[Raynaldus, in Annal. Eccles.]</span>. I popoli di Recanati e d'Osimo
presero l'armi contra di <i>Amelio marchese</i>
di quella marca, e trucidarono ben
trecento de' suoi parziali, non la perdonando
il loro furore neppure agl'innocenti
figliuoli; scacciarono ancora il vescovo
ed il clero, con altre enormità che son da
tacere. Chiamarono essi al loro governo
<i>Federigo conte</i> di Montefeltro, gran caporale
dei Ghibellini in quelle contrade <span class="fnote">[Giovanni Villani, lib. 9, cap. 102.]</span>.
L'esempio di costoro servì ai Ghibellini
di Spoleti, spalleggiati dal medesimo conte
Federigo, per prender nel novembre
l'armi contro ai Guelfi concittadini, e per
cacciarne ducento in prigione, e mettere
in fuga il resto. Quivi ancora seguirono
omicidii, incendii ed altre scelleraggini,
compagne fedeli dei saccheggi. Per questo
eccesso i Perugini, guelfi allora di fazione,
che non erano potuti accorrere a tempo
in aiuto degli oppressi, impresero poi
l'assedio di Spoleti. E il papa mandò in
Italia <i>Beltrando dal Poggetto</i> cardinale di
San Marcello, il quale dai malevoli veniva
creduto figliuolo del medesimo papa <span class="fnote">[Petrarca, epist. 7 sine titulo. Giovanni Villani,
et alii.]</span>,
per provvedere ai disordini dello Stato
ecclesiastico, originati principalmente
dal volere stare i papi a darsi bel tempo
in Provenza, abbandonata la sedia loro
data da Dio e i sudditi proprii. Fece in
quest'anno <span class="fnote">[Bonincontrus, Chron. Mod., lib. 2, cap. 25,
tom. 12 Rer. Ital.]</span> <i>Matteo Visconte</i> un'azion
degna di lode, e fu quella di ricuperare
il tesoro della chiesa di Monza, che già
fu impegnato dai Torriani quarantasei
anni prima, consistente in corone d'oro,
calici ed altri vasi ornati di pietre preziose,
di valore di ventisei mila fiorini di
oro. Disimpegnato che l'ebbe, portollo in
persona a Monza nella vigilia del santo
Natale, e colle sue mani lo pose nell'altare,
raccomandandolo efficacemente a quei
canonici.
</p>

<p>
<span class="pagenum" id="Page_410">[410]</span>
</p>

<hr />
</div>

<div class="chapter">
<h2 class="hidden" id="MCCCXX">MCCCXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxx</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Giovanni XXII</span> papa 5.</td>
  </tr>
  <tr>
    <td>Imperio vacante.</td>
  </tr>
</table>

<p>
Arrivato nell'anno precedente ad
Avignone il <i>re Roberto</i> per chiedere a
<i>papa Giovanni</i> aiuto contra de' Lombardi
assediatori di Genova, allora fu che
espresse il suo sdegno e desio di vendicarsi;
giacchè a lui pareva un enorme
affronto quell'averlo i Lombardi assediato
e ristretto in Genova, perchè doveano
quegl'insolenti, dacchè seppero essere
ivi in persona un re, colla testa
bassa andarsene con Dio. Giovanni canonico
di San Vittore, scrittor di questi
tempi, confessa <span class="fnote">[Johannes Canonicus S. Victoris, in Vita Johannis
XXII.]</span>, avere Roberto anche
egli così assedialo il papa, suo, per così dire,
schiavo, che niuna spedizione si faceva
allora nella curia pontificia. <i>Dictus autem
rex cum papa moram faciens ita eum suis
negotiis occupabat, quod nihil, aut parum
expediebatur in Curia, immo etiam negotia
personalia papae totaliter infecta
remanebant.</i> Ma che si trattava con tanti
colloquii in que' gabinetti? Di annientare
il ghibellinismo in Italia, e di aprir la
strada al re Roberto di divenir padrone
d'essa Italia, con escludere i due litiganti
eletti re de' Romani in Germania <span class="fnote">[Raynald., in Annal. Eccles, ad hunc ann.,
num. 9. Annal. Mediolan., cap. 92, tom. 16 Rer.
Italic.]</span>.
A questo fine Roberto si fece
creare o conformare vicario d'Italia, vacante
l'imperio, e subordinato a lui con
questo titolo <i>Filippo di Valois</i>, del quale
fra poco parleremo. Se riusciva a Roberto
di abbassare i Ghibellini, e di ottenere
il dominio o governo delle città tenute
da loro, siccome avea fatto di tante
città guelfe, avrebbe poi pensato se conveniva
restituir tutto a chi avesse voluto
venir di Germania a cercar la corona di
Italia. Niuno intanto dei due principi litiganti
osava di calare in Italia, perchè Roberto
<span class="pagenum" id="Page_411">[411]</span>
seppe ben instruire papa Giovanni
XXII per impedirlo. Ora la maniera di
distruggere il velenoso serpente del ghibellinismo
era quella di schiacciarne il
capo, cioè <i>Matteo Visconte</i>, padrone allora
di Milano, Pavia, Piacenza, Novara,
Alessandria, Tortona, Como, Lodi, Bergamo
e d'altre terre. Vinto questo, andava
il resto. Operò dunque Roberto,
che se Matteo non ubbidiva co' suoi figliuoli
ai comandamenti del papa, fosse
scomunicato, e posto l'interdetto a tutte
le città da lui possedute; e che anche il
papa gli facesse guerra, ed impiegasse i
tesori della Chiesa in questa creduta probabilmente
santa impresa. A buon conto,
dieci galee, preparate ed armate dal papa
per mandarle in Terra santa, furono cedute
al re per valersene in aiuto de' Genovesi.
Ma perciocchè si sarebbe potuto
dire, siccome infatti si disse <span class="fnote">[Annal. Mediolan., cap. 91, tom. 16 Rer. Ital.
Corio, Istoria di Milano, all'an. 1318.]</span>, che al
pontefice sconveniva il mischiarsi in
guerre per invadere gli Stati altrui, e
poco ben sonare il far servire la religione
a fini politici; mentre non appariva che
i romani pontefici avessero diritto alcuno
temporale sopra Milano e sopra le altre
città di Lombardia, marca di Verona e
Toscana, mentre essi principi tenevano
quelle città dall'imperio e le conservavano
per l'imperio <span class="fnote">[Raynaldus in Annal. Eccles., num. 10.]</span>: fu anche trovato
il ripiego di dar colore di religione a
questa guerra. Andò pertanto ordine agli
inquisitori di fare un processo di eresia
a Matteo Visconte e a' suoi figliuoli <span class="fnote">[Bonincontrus Morigia, Chron. Mod., lib. 2,
cap. 26, tom. 12 Rer. Ital.]</span>;
e lo stesso dipoi fu fatto contro <i>Cane
dalla Scala</i>, <i>Passerino</i> signor di Mantova,
i <i>marchesi estensi</i> signori di Ferrara, ed
altri capi de' Ghibellini d'allora: i quali
tutti, benchè protestassero d'essere buoni
cattolici e ubbidienti alla Chiesa nello
spirituale, pure si trovarono dichiarati
eretici, e fu predicata contro di loro la
croce. In somma abusossi il re Roberto,
<span class="pagenum" id="Page_412">[412]</span>
per quanto potè, della smoderata sua
autorità nella corte pontificia, facendo
far quanti passi a lui piacquero a papa
Giovanni, con porgere ora motivo a noi
di deplorare i tempi d'allora. Che i re
e principi della terra facciano guerre,
è una pension dura, ma inevitabile, di
questo misero mondo. Inoltre, che il re
Roberto tendesse a conquistar l'Italia,
può aver qualche scusa. Altrettanto ancora
faceano dal canto loro i Ghibellini;
nè questi certo nelle iniquità la cedevano
ai Guelfi. Ma sempre sarà da desiderare
che il sacerdozio, istituito da Dio per bene
dell'anime e per seminar la pace, non
entri ad aiutare e fomentar la ambiziose
voglie de' principi terreni, e molto più
guardi dall'ambizione sè stesso.
</p>

<p>
Ora il papa e il re Roberto, a fin di
compiere la meditata impresa, sommossero
il giovane principe <i>Filippo di Valois</i>
della casa di Francia, figliuolo di quel
Carlo, tuttavia vivente, che già vedemmo
in Italia a' tempi di Bonifazio VIII <span class="fnote">[Giovanni Villani, lib. 9, cap. 107. Gualvaneus
Flamma, cap. 359, tom. 11 Rer. Ital. Chron.
Astense, cap. 101, tom. eod.]</span>, e
il mandarono in Lombardia con bella
armata di baroni ed uomini d'armi. A
lui si unì con altra gente, e coi fuorusciti
guelfi di varie città, <i>Beltrando dal Poggetto</i>
cardinale legato. Fecero amendue
capo alla città d'Asti, che ubbidiva al re
Roberto, nel giorno cinque di luglio. Già
un mese correva che con viva guerra si
disputava fra le due potenti case de' Tizzoni
e degli Avvocati il possesso e dominio
della città di Vercelli. I cavalieri tedeschi
di Matteo Visconte erano a quell'assedio
in favore de' Tizzoni ghibellini.
Udito questo rumore, Filippo di Valois,
senza voler aspettare i rinforzi d'altri
combattenti, che gli doveano venir di
Francia, parte dal papa, parte dal re Roberto,
dal re di Francia e dal principe
Carlo suo padre, ed anche da Bologna e
Toscana, corse a Vercelli per desio di
liberar gli Avvocati guelfi assediati dai
Ghibellini. Ma non perdè tempo Matteo
<span class="pagenum" id="Page_413">[413]</span>
Visconte <span class="fnote">[Bonincontrus Morigia, lib. 2, cap. 26, tom. 12
Rer. Ital.]</span> ad inviare a quella medesima
danza <i>Galeazzo</i> e <i>Marco</i> suoi figliuoli
con più di tre mila cavalli (altri dicono
cinque mila) e circa trenta mila pedoni,
raccolti da tutte le città sue suddite o
amiche di Lombardia. A questo formidabile
sforzo d'armi venne incontro l'esercito
franzese con apparenza di voler battaglia;
ma battaglia non seguì. Bensì avvenne
che Filippo di Valois, qual era venuto,
se ne tornò con sue genti in Francia,
maledetto e vituperato dagli aderenti
suoi rimasti in Italia colle mani piene
solamente di mosche. Molte per questa
cagione furono le dicerie d'allora <span class="fnote">[Chron. Astense, tom. 11 Rer. Ital. Giovanni
Villani, lib. 9, cap. 107. Chron. Placent., tom. 16
Rer. Ital.]</span>.
Chi attribuì la di lui ritirata a' danari
ben impiegati dai Visconti, per guadagnar
lui, o Bernardo da Mangolio o
Mercolio, suo maresciallo; e chi all'essersi
trovato quel principe come assediato,
senza poter avere sussistenza per
gli uomini e per li cavalli; e chi all'avergli
Galeazzo Visconte, o in persona o per
mediatori <span class="fnote">[Chron. Estense, tom. 15 Rer. Ital.]</span>, fatto conoscere lo svantaggio
in cui egli si trovava, per essere
l'armata, de' Milanesi e collegati più di
due cotanti che quella della Chiesa; e
che esso Galeazzo, per la riverenza professata
da lui a quel principe, al conte di
Valois suo padre, da cui era stato fatto
cavaliere, nol volea offendere, come potea.
E questo è ben più probabile, considerato
il valore e l'onoratezza di quel
principe, e confessando il Villani, essersi
scusato Filippo col pontefice e col padre
d'aver così operato, perchè esso papa e
il re Roberto non l'aveano fornito a
tempo della moneta e gente promessa.
Quel che è certo, regalato dai Visconti e,
in buona armonia con loro, se ne tornò
Filippo di Valois in Francia, principe,
che, siccome vedremo nell'anno 1328, per
la mancanza de' figliuoli di Filippo il Bello,
succedette in quel fioritissimo regno.
</p>

<p>
<span class="pagenum" id="Page_414">[414]</span>
</p>

<p>
Continuò ancora in quest'anno lo
ostinato assedio di Genova, e l'aspra
guerra fra i Genovesi sostenuti dal re
Roberto, e gli usciti loro, collegati coi
Ghibellini lombardi, sì per terra che per
mare. S'empierebbono molte carte, se
si volesse riferir tutte le varie prodezze
ed azioni militari sì dell'una che dell'altra
parte. Scrive Giovanni Villani <span class="fnote">[Giovanni Villani, lib. 9, cap. 115.]</span>, aver
creduto i savii che, in comparazione dell'assedio
di Troia, non fosse da meno
quello di Genova, per le tante battaglie
che ivi succederono. Presero i Genovesi
guelfi dominanti molte galee degli usciti
Ghibellini, che s'erano ritirate in Lerice <span class="fnote">[Georgius Stella, Annal. Genuens., tom. 17
Rer. Ital.]</span>.
Andarono ad Albenga, e tolsero quella
città ai nemici nel dì 22 di giugno, con
darle un orrido saccheggio senza rispetto
alcuno ai sacri templi, e con altre simili
iniquità. Al grosso borgo di Chiavari toccò
la medesima sventura più d'una volta,
ora dai Guelfi ed ora dai Ghibellini. In
questi tempi collegatosi coi suddetti usciti
ghibellini, e con <i>Matteo Visconte</i>, <i>Federigo
re</i> di Sicilia <span class="fnote">[Nicolaus Specialis, lib. 7, cap. 15, tom. 10
Rer. Ital.]</span>, mandò in loro aiuto
quarantadue tra galee e legni grossi da
trasporto. Allora fu così stretta per mare
la città di Genova, che, non potendo ricevere
più vettovaglia da quella parte, cominciò
quasi a disperare. Ma il papa e
il re Roberto, fatto un armamento di
cinquantacinque galee in Napoli e Provenza,
spedirono a tempo quella flotta,
alla cui vista i Siciliani veleggiarono alla
volta di Napoli, e diedero il sacco all'isola
d'Ischia. Inseguiti indarno dalla flotta
provenzale e napoletana, di cui era ammiraglio
Raimondo da Cardona, che poco
o nulla fece in quest'anno, tornarono
dipoi ai danni di Genova.
</p>

<p>
Mosse guerra <i>Castruccio</i> signor di
Lucca in quest'anno nel mese d'aprile
a' Fiorentini, e tolse loro Cappiano, Monte
Falcone e Santa Maria al Monte. Tornato
<span class="pagenum" id="Page_415">[415]</span>
poscia a Lucca senza vedere movimento
dei Fiorentini, che non si aspettavano
questo insulto, con cinquecento cavalli
e dodici mila fanti <span class="fnote">[Giovanni Villani, lib. 9, cap. 107.]</span> cavalcò contra
de' Genovesi guelfi nel mese d'agosto.
Entrato nella Riviera di Levante, se
gli arrenderono varie castella; e già si
preparava egli a fare di più, quando gli
fu recata la nuova che i Fiorentini con
grande sforzo erano entrati nel territorio
di Lucca nelle contrade di Valdinievole,
mettendo tutto a ferro e fuoco. Più
che di fretta se ne tornò Castruccio indietro,
e vigorosamente venne a Cappiano
in sulla Gusciana a fronte de' Fiorentini.
Quivi stettero le due armate solamente
badaluccando sino al verno, che
tutti li fece tornare a casa. Essendo morto
in quest'anno nel dì primo di maggio
<i>Gherardo della Gherardesca</i>, chiamato
Gaddo, conte di Donoratico e signore di
Pisa, dal popolo pisano in luogo suo fu
eletto signore il <i>conte Rinieri</i> suo zio paterno,
appellato Neri, il quale amò e favorì
forte i Ghibellini e chi era stato parziale
di Uguccione; e, per meglio sostenersi,
fece lega con Castruccio signore di
Lucca, dandogli occultamente favore contro
de' Fiorentini. S'ebbe tanto a male
<i>Cane dalla Scala</i> signor di Verona che
<i>Federigo duca</i> d'Austria avesse preso il
dominio di Padova, che, come se punto
non curasse di lui, continuò la guerra
con quella città <span class="fnote">[Cortus. Chron., tom. 12 Rer. Ital. Chron.
Patavin., tom. 8 Rer. Ital.]</span>. Tentò furtivamente
di entrarvi nel dì 3 di giugno, e ne fu
rispinto. Diede il guasto al raccolto dei
Padovani, e talmente li ristrinse, che
niuno ardiva d'uscire fuor delle porte.
Male stava quel popolo; tutte le sue castella,
fuorchè Bassano e Pendisio, erano
in poter di Cane, che neppure lasciava
venir l'acque alla città per macinare, ed
avea fabbricata una forte bastia al ponte
del Bassanello. Perciò i Padovani con
lettere e messi tempestavano il <i>conte Arrigo</i>
di Gorizia, vicario del duca d'Austria,
<span class="pagenum" id="Page_416">[416]</span>
che portasse loro soccorso, altrimenti
erano spediti. Giunse infatti esso conte
con ottocento elmi, cioè cavalieri, la notte
del dì 25 d'agosto, ed entrò, senza essere
sentito dall'oste nemica, in Padova.
Nel dì seguente uscirono i Padovani e
Tedeschi per visitar la fossa tirata da
Cane intorno alla città. Cane anch'egli
usci della bastia con pochi per osservar
quella novità, cioè come i Padovani fossero
divenuti sì arditi. Venne una freccia
a ferirlo in una coscia. Tornossene dunque
indietro e mise in armi la sua gente.
Ma essendosi inoltrata la cavalleria tedesca,
l'esercito di Cane prese tosto la fuga,
lasciando indietro armi e bagaglio, e abbandonando
la lor forte bastia. Cane
stesso, inseguito da' Tedeschi, spronò forte
alla volta di Monselice. Per buona fortuna
trovò un contadino, il quale con
una cavalla andando al mulino, e veggendo
Cane col suo cavallo sì stanco, gli
esibì la sua giumenta. Con questa egli
giunse a Monselice; e di là poi per Este
si ridusse a Verona. Questa fu la prima
volta che Cane, imparò a conoscere cosa
è la paura. Andarono poscia i Tedeschi
e Padovani, ma lentamente, a Monselice,
e l'assediarono, battendo quella terra coi
mangani; e intanto i bravi Tedeschi davano
il guasto alla campagna, come quel
non fosse paese dei Padovani amici. In
questo tempo spedì Cane il <i>marchese Malaspina</i>
ed <i>Aldrighetto conte</i> di Castelbarco
al conte di Gorizia, che era passato ad
Este. Quel che trattassero, non si sa. Solamente
è noto che il conte, lasciato l'esercito,
se ne tornò a Padova: il che inteso
da' Padovani, che erano sotto Monselice,
come se avessero veduto coi lor occhi
dati da Cane al conte di Gorizia dei sacchetti
d'oro, tutti in collera e furia se ne
tornarono anch'essi a Padova, lasciando
indietro le macchine da guerra, nel dì 24
di settembre. Cominciossi da lì innanzi a
trattar di pace, e fu data di nuovo alle
fiamme in queste turbolenze la bella terra
d'Este. Erasi trattato aggiustamento
fra i <i>marchesi Estensi</i> signori di Ferrara
<span class="pagenum" id="Page_417">[417]</span>
e <i>papa Giovanni XXII</i>. Volevano essi riconoscere
Ferrara dalla Chiesa romana;
esibivano censo e di sposare gl'interessi
del papa nelle congiunture presenti <span class="fnote">[Raynaldus, Annal. Eccles.]</span>.
Ma il papa persisteva in voler libero quel
dominio, e che gli Estensi sloggiassero.
Questa dura pretensione mandò a monte
ogni trattato; la città fu sottoposta all'interdetto <span class="fnote">[Johann. de Bazano, Chron. Mutin., tom. 15
Rer. Ital.]</span>,
scomunicati i marchesi
<i>Rinaldo</i> ed <i>Obizzo</i>, e contra di loro si
diede principio ad un processo d'inquisizione,
per cui que' principi, benchè zelanti
cattolici, e per antica inclinazione
Guelfi, si videro con lor maraviglia cangiati
in eretici e nemici del papa. L'assedio
di Spoleti, fatto da' Perugini <span class="fnote">[Giovanni Villani, lib. 9, cap. 102.]</span>,
durava ancora nell'anno presente; ma
cessò, perchè <i>Federigo conte</i> di Montefeltro
fece ribellare ad essi Perugini la
città d'Assisi, ad assediar la quale, lasciato
Spoleti, volarono gli adirati Perugini.
Restati liberi gli Spoletini, commisero
poco appresso una troppo nera scelleraggine,
col correre a far vendetta dei
danni ricevuti da quei di Perugia contra
ducento buoni lor concittadini di parte
guelfa, che erano carcerati, con attaccar
fuoco alla prigione, dove tutti perirono.
Circa questi tempi, se pur non fu prima,
la città d'Urbino passò sotto il dominio
del suddetto Federigo conte di Montefeltro <span class="fnote">[Raynaldus, Annal. Eccles.]</span>.
Recanati, Osimo e Fano si
ribellarono al papa <span class="fnote">[Giovanni Villani, lib. 9, cap. 122.]</span>. Nel mese d'agosto
i Guelfi di Rieti, coll'aiuto delle genti
del re Roberto, presero l'armi contra
de' Ghibellini, e ne uccisero più di mille.
Ma da lì a quattro mesi i Ghibellini usciti,
assistiti dalle forze di Sciarra dalla Colonna,
mentre i Guelfi erano all'assedio
di un castello, rientrarono in quella città,
da cui rimasero esclusi i loro avversarii.
Ripetiamolo pure: maledette fazioni,
quanti mali recarono mai alle lor patrie
e all'Italia tutta, la quale oggidì, trovandosi
<span class="pagenum" id="Page_418">[418]</span>
così quieta e guarita da quelle pazzie,
dovrebbe ben rallegrarsi e restarne
tenuta a Dio.
</p>

<hr />
</div>

<div class="chapter">
<h2 class="hidden" id="MCCCXXI">MCCCXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxi</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Giovanni XXII</span> papa 6.</td>
  </tr>
  <tr>
    <td>Imperio vacante.</td>
  </tr>
</table>

<p>
Dacchè <i>Filippo conte di Valois</i> si fu
ritornato in Francia co' suoi guerrieri,
<i>Matteo Visconte</i> continuò l'assedio a
quella parte di Vercelli che era occupata
dalla famiglia degli Avvocati <span class="fnote">[Chron. Astense, cap. 102, tom. 11 Rer. Ital.]</span>, con
istar ivi la sua gente dalla metà di settembre
fino alla metà d'aprile dell'anno
presente. Giacchè gli assediati non poteano
più tenersi per la mancanza dei
viveri, gli Astigiani allestirono una gran
quantità di carra di vettovaglie per inviarle
all'affamata città. Più di trecento
cavalieri catalani, uniti con assaissimi
fuorusciti guelfi lombardi, andarono per
iscorta a questo convoglio; ma, venute
all'incontro d'essi le soldatesche del
Visconte, gli sbaragliarono colla morte e
prigionia di più di ducento, e colla presa
di tutto il convoglio. Veggendosi allora
privi d'ogni speranza gli Avvocati, capitolarono,
come poterono, la resa in numero
di mille e cinquecento persone.
Simone degli Avvocati da Colobiano, nei
tempi addietro signor di Vercelli e gran
nimico di Matteo Visconte, con dodici
de' principali della sua fazione fu condotto
alle carceri di Milano; le sue case
e fortezze spianate dagli emuli Tizzoni.
<span class="smcap">Uberto, vescovo</span> di quella città e fratello
del suddetto Simone, sotto buona guardia
fu ritenuto in Vercelli, ma seppe trovar
la via di deludere le guardie, e di salvarsi.
Così tutto Vercelli rimase in potere
del Visconte. Avea già inviato il legato
apostolico <i>Beltrando dal Poggetto</i> <span class="fnote">[Annal. Mediol., cap. 92 et seq., tom. 16
Rer. Ital.]</span> alcuni
suoi ufficiali a Matteo Visconte,
domandando ch'egli rinunziasse il dominio
di Milano, che i cittadini riconoscessero
<span class="pagenum" id="Page_419">[419]</span>
per loro signore <i>Roberto re</i> di Napoli,
e che fossero messi in libertà i
Torriani ed altri carcerati, a' quali fosse
lecito di rientrare in Milano e di godere
i lor beni; perchè in tal maniera tutti
vivrebbono in pace sotto il dominio dei
re suddetto. Per varie ragioni risposero
i Milanesi e il Visconte di non volerne
far altro. Rimandò il legato un suo cappellano
per trattare. Matteo il fece prendere
e metterlo in prigione. Però v'ha
chi crede che solamente nell'anno presente
egli co' figliuoli e fautori fosse scomunicato,
dichiarato eretico e negromante,
e sottoposta all'interdetto la città
di Milano con tutte le altre dipendenti
dai Visconti. Certo è che tutte le suddette
censure nell'anno seguente furono
scagliate contra di lui. Non cessava la
ostinata guerra fra i Genovesi e i lor
fuorusciti uniti coi Lombardi <span class="fnote">[Georg. Stella, Annal. Genuens., tom. 17 Rer.
Ital.]</span>, e tuttavia
si faceano di grandi battaglie sotto
quella città. In mare ancora gli uni agli
altri andavano prendendo le navi e guastando
quelle riviere. In aiuto de' Genovesi
mandò il re Roberto più di venti
galee provenzali e dieci altre de' Calabresi,
le quali, unite con quattordici di
Genova, veleggiarono tutte ai danni di
Savona posseduta da' Ghibellini. Discesero
in terra ad Andoria, ed eccoti lo
esercito copioso de' Ghibellini che venne
ad attaccar battaglia. V'era alla testa
<i>Manuello Spinola vescovo</i> d'Albenga, che,
dimentico del suo carattere, in vece del
pastorale, volle tutto armato maneggiar la
spada. Ne fu gastigato da Dio, perchè
sulle prime, cadutogli il cavallo, e restatovi
egli sotto, venne ucciso. Il fine di quel
conflitto favorevole fu ai Ghibellini. Di
altre zuffe accadute in quelle contrade io
non fo menzione, per non dilungarmi di
troppo. Giacchè l'armi spirituali si trovarono
di poco nerbo per ismuovere Matteo
Visconte, i suoi figliuoli e i Milanesi,
e per renderli sottomessi alle politiche
pretensioni di <i>papa Giovanni XXII</i> e del
<span class="pagenum" id="Page_420">[420]</span>
<i>re Roberto</i>, si pensò a provare se avessero
più efficacia l'armi temporali. Però
esso pontefice ed il re suddetto <span class="fnote">[Chron. Astense, cap. 104, tom. 11 Rer. Ital.]</span> nella
primavera di quest'anno inviarono in
Lombardia, con titolo di vicario d'esso
re Roberto, <i>Raimondo da Cardona</i> Aragonese,
ossia Catalano, uomo di gran vaglia
e credito nel mestier della guerra. Un
grosso corpo di cavalleria venne con lui,
ed arrivò nel dì 11 di maggio ad Asti.
Due giorni dopo <i>Marco Visconte</i> entrò di
concordia nella villa di Quargnento, e
diede il guasto ad altre ville dell'Astigiano.
Il Cardona anch'egli prese e bruciò quelle
di Moncastello, Quargnento ed Occimiano.
Mise ancora per cinque giorni a sacco
i contorni d'Alessandria, e poi marciò alla
volta di Tortona, credendosi di mettervi
il piede; ma a fronte suo comparve Marco
Visconte con più copioso esercito, che
fermò i di lui passi, senza nondimeno azzardarsi
a combattimento alcuno. Ognuno
si ritirò, e il Cardona guadagnò il
borgo, ma non il castello di Bassignana
e di Pezzeto.
</p>

<p>
Venne in quest'anno, nel dì 25 di
novembre a Modena <i>Passerino de' Bonacossi</i>
signor di Mantova <span class="fnote">[Johan. de Bazano, Chron., tom. 15 Rer. Ital.
Bonifacius Moranus, Chron., tom. 11 Rer. Ital.]</span>, e mise qui
per capitani Francesco suo figliuolo, e
Guido e Pinamonte figliuoli di Butirone
suo fratello, e tornossene a Mantova.
Stavasene quieto in essa città di Modena
Francesco dalla Mirandola, già signore
della medesima città, con Prendiparte e
Tommasino suoi figliuoli, senza aver per
anche imparato quanto poco s'abbia a
fidar de' tiranni. Scoppiò finalmente contra
d'essi l'odio de' Bonacossi. Francesco
figliuolo di Passerino li fece prendere,
e carichi di catene li mandò al Castellaro,
fortezza del Modenese, dove, chiusi nel
fondo di una torre, li fece morir di fame:
crudeltà che fa e farà sempre orrore a
chiunque legge i fatti barbarici di quei
tempi sciagurati. Nello stesso tempo si
portò Francesco all'assedio della Mirandola,
<span class="pagenum" id="Page_421">[421]</span>
e tanto la strinse e battagliò, che i
difensori nell'ultimo di dicembre con
buoni patti ne capitolarono la resa. Ma
il Bonacossa, calpestando poi quei patti,
mise a sacco quella terra, e tutta la distrusse.
Guidinello da Montecuccolo in
questi tempi fece ribellare ai Bonacossi
la rocca di Medolla ed altre castella della
montagna; ed essendosi fatta una spedizione
di gran gente contra di lui, capitani
d'essa Sassuolo signor di Sassuolo,
e Manfredino da Gorzano, Guidinello coi
conti di Gomola diede loro una rotta, in
cui restò prigioniere lo stesso Manfredino.
Avea il legato apostolico <i>Bertrando</i>
fatto venire da Aquileia il patriarca <i>Pagano
dalla Torre</i> <span class="fnote">[Corio, Istoria di Milano.]</span> con quanta forza
potesse, giacchè il mestier dell'armi, cotanto
da' sacri canoni abborrito nelle
persone di Chiesa, non dovea credersi in
quei corrotti secoli cosa spiacente a Dio.
Venne Pagano a Crema, e cominciò a
molestar le vicine contrade, e massimamente
Lodi. <i>Galeazzo Visconte</i> signor di
Piacenza passò a Crema coll'esercito
suo, diede il guasto ai contorni, assediò
anche per lo spazio d'un mese quella
terra; ma, nulla profittando, se ne tornò
a Piacenza, e nel viaggio s'impadronì di
Soresina. Venuta la state, si portò all'assedio
di Cremona, nel qual tempo i suoi
riportarono due vittorie, l'una contra
de' Cremaschi, e l'altra contra del conte
di Sartirana. <i>Jacopo Cavalcabò</i>, trovandosi
così stretto in Cremona, andossene
per cercar aiuto a Bologna e Firenze.
Con secento uomini d'armi se ne tornò;
e non potendo passare il Po <span class="fnote">[Chron. Placentin., tom. 16 Rer. Ital.]</span>, si ridusse
alla terra di Bardi sul Piacentino,
e, v'entrò, ma non già nella rocca. Nell'ultimo
dì di novembre eccoti Galeazzo
Visconte; si viene al combattimento;
resta disfatto con molta strage dei suoi
il Cavalcabò, e vi lascia anche la vita.
Leone degli Arcelli, gran nimico di Galeazzo,
fu allora condotto prigione nelle
carceri di Piacenza. Ciò fatto se ne ritornò
<span class="pagenum" id="Page_422">[422]</span>
Galeazzo a maggiormente angustiare
l'afflitta città di Cremona, sperandone
ora più facile la conquista, dacchè era
rimasta senza signore. Nel dì 25 di luglio
di morte naturale passò al paese dei più
<i>Giberto da Correggio</i> <span class="fnote">[Chron. Veronense, tom. 8 Rer. Ital.]</span>, già signore di
Parma, ed allora bandito di Parma, nel
suo castello di Castelnuovo. Da quanto
abbiam detto si può argomentare ch'egli
non ebbe il dominio di Cremona, o se
l'ebbe, dovette abbandonarlo, e ridursi
alle sue castella. Ai suoi figliuoli dipoi
fu permesso di rientrare ed abitare in
Parma.
</p>

<p>
Nel mese di luglio di quest'anno in
Bologna s'alzò una fiera sedizione <span class="fnote">[Chron. Bononiense, tom. 18 Rerum Italic.
Chron. Estense, tom. 15 Rer. Ital.]</span>
contra di Romeo de' Pepoli. Per testimonianza
del Villani <span class="fnote">[Giovanni Villani, lib. 9, cap. 129.]</span>, egli era riputato
il più ricco cittadino privato d'Italia,
facendosi conto che avesse centoventimila
fiorini d'oro più di rendita ogni
anno. La fama probabilmente ingrandì
di troppo il di lui avere. Quel che è
certo, queste sue immense ricchezze, e
l'esser egli come signore di quella terra,
gli fecero guerra, siccome persona di
troppo esposta all'invidia de' suoi concittadini.
Però nel dì 17 del suddetto,
mese i Beccadelli ed altri nobili mossero
il popolo a rumore contra di lui. Si rifugiò
egli occultamente in casa di Alberto
de' Sabbatini, tuttochè contrario
alla sua parte; e questi per tre mesi
onoratamente il tenne nascoso, tanto che
trafugato se ne scappò a Ferrara a trovare
i marchesi d'Este suoi parenti. Per
la sua partita molto si turbò in Bologna
la parte guelfa. Collegaronsi in questo
anno i Fiorentini col <i>marchese Spinetta</i>
Malaspina, ancorchè ghibellino <span class="fnote">[Giovanni Villani, lib. 9, cap. 128.]</span>; ed
egli dall'un canto ripigliò molte delle
terre toltegli in Lunigiana da Castruccio,
e i Fiorentini dall'altro posero l'assedio
a Monte Vettolino. Castruccio, rinforzato
<span class="pagenum" id="Page_423">[423]</span>
da molta gente venuta in suo aiuto dalla
Lombardia, andò contro l'oste de' Fiorentini,
e li fece ritirar ben presto. Per
quindici dì ancora senza alcun contrasto
diede il sacco a molte ville d'essi Fiorentini,
con lor grande vergogna. Ricavalcò
poi in Lunigiana, dove riacquistò
tutte le terre rioccupate dal marchese
Spinetta, e prese anche Pontremoli, con
obbligare il marchese a tornar di nuovo
come in camicia a Verona ai servigi di
<i>Cane dalla Scala</i>. Perchè <i>Federigo re</i> di
Sicilia si teneva per ingannato da <i>papa
Giovanni XXII</i> e da <i>Roberto re</i> di Napoli,
che, con dargli belle parole di pace, gli
aveano cavato di mano Reggio di Calabria
ed altre terre, senza più voler intendere
parola di pace; neppur egli volle
stare alla tregua di tre anni già fissata
dal papa. Sfidò dunque il re Roberto.
Papa Giovanni per questo lo scomunicò <span class="fnote">[Nicolaus Specialis, lib. 7, cap. 16, tom. 10
Rer. Ital.]</span>.
Fece anche Federigo (non so se
prima o dappoi) coronare re di Sicilia
<i>don Pietro</i> suo figliuolo, senza voler attendere
i capitoli della pace degli anni
addietro, per cui dopo sua morte avea
da restituirsi al re Roberto il regno di
Sicilia. Da lì a due anni diede a questo
suo figliuolo per moglie <i>Isabella</i> figliuola
del duca di Carintia. Nel gennaio di questo
anno <span class="fnote">[Cortus. Hist., tom. 12 Rer. Ital.]</span> Cane dalla Scala conchiuse
pace coi Padovani, e con suo vantaggio;
perchè, a riserva di Cittadella, ritenne
quanto egli avea occupato nel loro territorio.
Restituì Asolo e Monte di Belluna
sul Trivisano al conte di Gorizia; e le
altre pendenze furono compromesse in
<i>Federigo d'Austria</i> eletto re de' Romani.
<i>Guecelo da Camino</i>, essendo morto il
vescovo di Feltro, occupò quella città,
ma non il castello, che si difese. Noi vedemmo
all'anno 1316 ch'egli s'era impadronito
di quella città, ma dovette poi
perderla. Gli avvenne anche ora lo stesso
perchè da lì a tre dì arrivato Cane dalla
Scala, con iscacciarne esso Guecelo, ne
<span class="pagenum" id="Page_424">[424]</span>
divenne padrone. Morì in quest'anno
nel dì 13 di settembre, oppur nel mese
di luglio, <i>Dante Alighieri</i> Fiorentino, celebratissimo
poeta, nella città di Ravenna <span class="fnote">[Giovanni Villani, lib. 9, cap. 133.]</span>,
in età d'anni cinquantasei. Bandito
dalla patria, si ricoverò in quella
città, sommamente caro a <i>Guido Novello</i>
da Polenta signor di Ravenna. Nel suo
poema, ossia nella Commedia sua, dà
continuamente a conoscere il suo ghibellinismo,
ma specialmente lo scoprì in
un libro intitolato <i>Monarchia</i>, dove, per
quanto seppe, dimostrò non essere gli
imperadori dipendenti nel temporale dal
papa, non che suoi vassalli. Questo libro,
pubblicato da Simone Scardio eretico
nell'anno 1556, fu poi proibito in
Roma.
</p>

<hr />
</div>

<div class="chapter">
<h2 class="hidden" id="MCCCXXII">MCCCXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxii</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Giovanni XXII</span> papa 7.</td>
  </tr>
  <tr>
    <td>Imperio vacante.</td>
  </tr>
</table>

<p>
Benchè sul principio di quest'anno
un bell'aspetto prendesse la fortuna dei
Visconti, pure, andando innanzi, cominciò
forte a vacillare, e parve vicino alla
rovina. Avendo <i>Galeazzo Visconte</i> continuato
l'assedio alla città di Cremona <span class="fnote">[Corio, Istor. di Milano.]</span>,
nel dì 17 di gennaio dell'anno presente
n'entrò in possesso; e, fattosi eleggere
signore di quella città, v'introdusse tutti
i fuorusciti, eccettochè i Cavalcabò:
dopo di che se ne tornò a Piacenza, dove
si dichiarò nemico suo Verzusio Lando,
per aver egli, secondochè allora fu
detto, mostrate voglie impure verso
Bianchina, bellissima ed insieme onesta
moglie d'esso Verzusio <span class="fnote">[Bonincontrus Morigia, lib. 3, cap. 2, tom. 12
Rer. Ital.]</span>. Galeazzo
tolse al Lando il castello di Rivalta; ma
costogli ben caro l'aver perduta l'amicizia
di questo nobile, siccome fra poco
vedremo. Nel febbraio il legato pontificio,
cioè il <i>cardinale Beltrando</i> dal Poggetto,
nel luogo di Burgolio dell'Alessandrino,
<span class="pagenum" id="Page_425">[425]</span>
con gran solennità fulminò tutte le maledizioni
di Dio, e pubblicò e confermò
tutte le scomuniche e gl'interdetti contro
la persona di <i>Matteo Visconte</i>, de' suoi
figliuoli e fautori, e delle di lui città, col
confisco de' beni, schiavitù delle persone,
come se si trattasse di Saraceni. Furono
ancora aperti tutti i tesori delle indulgenze
e del perdono de' peccati a chi prendeva
la croce e l'armi contra di questi
pretesi eretici. Nello stesso mese in Genova <span class="fnote">[Georgius Stella, Annal. Genuens., tom, 17
Rer. Ital.]</span>
con grande allegria di quel popolo
si fece la pubblicazione di quelle
scomuniche e della medesima crociata.
Dopo aver fatto <i>Raimondo da Cardona</i>,
generale del papa e del <i>re Roberto</i>, molti
danni all'Alessandrino <span class="fnote">[Chronic. Astense, tom. 11 Rer. Ital.]</span> e Tortonese,
andò colle macchine militari per espugnare
il castello di Bassignana. Nel dì 6
di luglio <i>Marco Visconte</i> con due mila cavalli
e dieci mila fanti andò a trovarlo <span class="fnote">[Bonincontr. Morigia, lib. 3, cap. 27, tom. 12
Rer. Ital.]</span>.
Tuttochè Raimondo fosse inferior di
gente, pure temerariamente andò ad assalirlo,
e gran sangue si sparse. Ma egli
ne rimase sconfitto, e più di cinquecento
cavalieri e circa ducento balestrieri e
pedoni de' suoi furono menati prigioni.
Poco nondimeno servì ai Visconti questo
vantaggio, perchè di tanto in tanto venivano
spediti nuovi rinforzi al Cardona
da papa Giovanni e dal re Roberto, ed
erano in aria altri nuvoli. E qui convien
prima accennare un altro spediente preso
da esso papa e re, per mettere a terra
i Ghibellini. Fecero essi maneggio,
acciocchè <i>Federigo d'Austria</i> eletto re
de' Romani venisse colle sue forze in
Italia alla distruzion de' Visconti, dandogli
a credere di voler decidere la lite
dell'imperio in suo favore, e mettere a
lui in capo la corona <span class="fnote">[Corio, Istor. di Milano.]</span>. Non si attentò
già Federigo di venire in persona per
timore del Bavaro, ma bensì, dopo aver
ricevuto dal papa un aiuto di cento mila
<span class="pagenum" id="Page_426">[426]</span>
fiorini d'oro, fece calare in Italia <i>Arrigo</i>
suo fratello, il quale con due mila cavalli
arrivò a Brescia <span class="fnote">[Malvec., Chronic. Brixian., tom. 14 Rer.
Italic.]</span>, accolto con sommo
onore da quel popolo. Quivi era ancora
<i>Pagano dalla Torre patriarca</i> d'Aquileia,
che, pubblicata contra de' Visconti e degli
altri Ghibellini, chiamati ribelli della
Chiesa, la terribil bolla delle scomuniche,
predicò la crociata, e mise in armi quattro
o cinque mila persone pronte a' suoi
cenni. L'arrivo di Arrigo d'Austria sbalordì
i principi de' Ghibellini, che non si
sentivano voglia di cedere a' suoi comandamenti,
e resistendo parea loro d'alzar
bandiera contro all'imperio, per essere il
di lui fratello eletto re de' Romani. Fatto
un parlamento, spedirono a lui ambasciatori,
rappresentandogli che solenne pazzia
sarebbe quella di procedere contra dei
Ghibellini, unici fedeli dell'imperio in Italia;
essere quella una trama del re Roberto
per annientare la fazion ghibellina
ed innalzar la guelfa: il che se gli veniva
fatto, restava egli padron dell'Italia, e
metteva un buon catenaccio alle porte di
essa, di modo che nè il re Federigo, nè altro
principe di Germania avrebbe più
potuto goderne la signoria. Trovò Arrigo
co' suoi consiglieri fondate queste ragioni;
e comunicatele al fratello, gli fece mutar
parere; laonde, allorchè era in viaggio
per andare a rimettere in Bergamo i
fuorusciti guelfi, che gli aveano promesso
venti mila fiorini, non volle passar oltre,
schiettamente dicendo: <i>Son io venuto qua
per abbattere i fedeli dell'imperio? Signor
no. Piuttosto ad innalzarli</i>. E fattagli
istanza da' Bresciani, perchè li liberasse
dalla molestia de' fuorusciti, disse di farlo,
purchè gli dessero le porte della città
in guardia e due mila fiorini. Il danaro,
ma non le porte, vollero dargli i Bresciani,
ed egli sdegnato passò con sue genti
a Verona, dove magnificamente ricevuto
da Cane Scaligero, gli furono contati a
nome della lega ghibellina sessanta mila
<span class="pagenum" id="Page_427">[427]</span>
fiorini, coi quali se ne ritornò assai contento
in Germania.
</p>

<p>
Ancorchè passasse questo minaccioso
turbine, pure avea esso dianzi recato
gran pregiudizio agli affari di <i>Matteo Visconte</i>.
Imperciocchè molti nobili milanesi
fin dal mese di febbraio si diedero a
macchinare la di lui depressione; parte
per vedere che si preparavano in Italia,
in Francia e fino in Germania tante armi
contra di lui e della loro città; parte
per terror delle scomuniche; e parte
perchè segretamente guadagnati dal disinvolto
legato del papa, che prometteva
i secoli d'oro ai Milanesi, e particolari
ricompense a certe persone, se si davano
al papa e al re Roberto. Secondo alcuni
scrittori <span class="fnote">[Bonincontrus Morigia, Chron. Mod., lib. 3,
cap. 2, tom. 12 Rer. Ital. Chron. Astense, cap. 105,
tom. 11 Rer. Ital.]</span>, pare che lo stesso Matteo
si mostrasse inclinato a cedere; ma, secondo
altri <span class="fnote">[Corio, Istoria di Milano. Gualvan. Flamma,
cap. 361, tom. 11 Rer. Ital.]</span>, fra il suo cuore e le sue
parole passava poca armonia, ed egli si
trovò in grandi affanni allo scorgere che
titubavano nella fede i primati milanesi.
Ne scrisse ai collegati ghibellini; fece
venir di Piacenza Galeazzo suo primogenito,
in cui mano rassegnò il governo;
e poi si diede alla visita de' sacri templi,
con professar dappertutto la fede cattolica.
Probabilmente questi fieri sconcerti
d'animo, aggiunti all'età d'anni settantadue,
quei furono che il fecero cader
malato nel monistero di Crescenzago,
dove finì di vivere circa il dì 27 di giugno
dell'anno presente. Dagli scrittori
milanesi egli vien chiamato <i>Matteo il Magno</i>
per cagion del suo gran senno che
il condusse a sì alto grado di principato;
ma non si sa che alcuno il piagnesse
morto, perchè vivo avea forte aggravati i
popoli, nè era esente da vizii. Lasciò dopo
di sè cinque figliuoli, <i>Galeazzo, Marco,
Luchino, Stefano</i>, tutti e quattro ammogliati,
e <i>Giovanni</i> cherico, già eletto arcivescovo
di Milano, ma rifiutato dal papa.
<span class="pagenum" id="Page_428">[428]</span>
Tennero questi celata la morte del padre
per lo spazio di quattordici dì; e fecero
seppellire il di lui corpo in luogo ignoto
per cagion delle scomuniche e dell'interdetto:
dopo il qual tempo <i>Galeazzo</i> ebbe
maniera di farsi proclamare signor di
Milano. Ma non gli mancarono de' nemici
in casa. Fra gli altri si contò Francesco
da Garbagnate, quel medesimo che avea
sotto Arrigo VII aiutato con tanta attenzione
Matteo Visconte a salire, e che poi
riempiuto di benefizii e di roba da lui,
era divenuto uno de' più benestanti ed
autorevoli di Milano. Del pari Lodrisio
Visconte figliuolo d'un fratello d'esso
Matteo, per tacere degli altri, palesò il
suo mal talento contra di Galeazzo. Accadde
in questi tempi la vittoria, che già
abbiam detto, riportata da <i>Marco Visconte</i>
in Bassignana, il cui borgo venne ancora
alle sue mani; ma ciò non trattenne
punto il pendio della fortuna avversa ad
esso Galeazzo. Aveva egli lasciata in Piacenza
Beatrice Estense sua moglie col
giovinetto <i>Azzo</i> suo figliuolo alla custodia
della città <span class="fnote">[Johann. de Bazano, Chron., tom. 15 Rer.
Italic. Chron. Astense, tom. 11 Rer. Italic.]</span>. Intanto Verzusio Lando,
che era presso il legato pontificio, manipulò
una congiura con alcuni cittadini
di Piacenza; ed ottenuto da esso legato
un buon corpo di cavalleria, nella notte
precedente al dì 9 di ottobre arrivò a
quella città. Per un'apertura fatta dai
traditori (fra' quali Buonincontro <span class="fnote">[Boninc. Morigia, lib. 3, cap. 4, tom. 12 Rer.
Italic.]</span>
mette anche Manfredi Lando, benchè la
Cronica di Piacenza <span class="fnote">[Chron. Placent., tom. 16 Rer. Ital.]</span> dica il contrario)
entrò Verzusio nella città. Ebbe il
giovane Azzo Visconte la sorte di potersi
salvare per senno della marchesa Beatrice
sua madre e donna virile, la quale,
gittando dalle finestre gran copia di moneta,
fermò i soldati papalini, e fece
attaccar lite fra loro, e in questo mentre
diede tempo al figliuolo di scappare a
Fiorenzuola con dodici cavalli. Patì ella
<span class="pagenum" id="Page_429">[429]</span>
dipoi delle gravi molestie; pure fu onorevolmente
accompagnata fuori di Piacenza.
Nel dì 27 di novembre fece la sua
entrata in quella città il legato pontificio,
e i Piacentini si diedero al papa, eleggendolo
per loro signor temporale, secondo
la Cronica di Piacenza, <i>toto tempore
vitae suae</i>. Intorno a questo punto,
cioè del dominio allora acquistato da
papa Giovanni nella città di Piacenza,
s'è disputato negli anni addietro fra gli
avvocati della Chiesa romana e quei
dell'imperadore, pretendendo i primi
che il popolo di Piacenza, dopo alcuni
anni, con pubblico atto riconoscessero
che Piacenza col suo distretto <i>immediate
subjecta sit et fuerit ab antiquo sanctae
romanae Ecclesiae</i>; e pretendendo gli
altri, con addurre pubblico documento,
che quella sia un'impostura, e che la signoria
di Piacenza, data a quel pontefice,
fosse chiaramente ristretta al tempo della
vacanza dell'imperio, come fu fatto circa
questi tempi da Parma, Modena ed
altri simili città non mai suggette in addietro
al temporal dominio de' romani
pontefici.
</p>

<p>
Anche i Rossi co' figliuoli di Giberto
da Correggio <span class="fnote">[Chron. Estense, tom. 15 Rer. Ital.]</span> nel dì 19 del mese di
settembre occuparono la città di Parma,
e ne scacciarono Giamquillico di San-Vitale
con tutti i suoi aderenti ghibellini.
Scrivono altri <span class="fnote">[Gazata, Chron. Regiens., tom. 18 Rer. Ital.]</span> che fecero prigione il
San-Vitale, e il misero in una gabbia di
ferro. Abbiamo negli Annali Ecclesiastici <span class="fnote">[Raynald., in Annal. Eccles. ad hunc annum,
num. 13.]</span>
l'atto in cui quel popolo si mise
anch'esso sotto il dominio del papa, ma
<i>vacante imperio, sicut nunc vacare dignoscitur.</i>
Certamente può quest'atto far
dubitare d'interpolazione nel troppo diverso
spettante a Piacenza. I Reggiani
anch'essi dimandarono ed ebbero dal legato
pontificio un vicario del papa al loro
governo. Ma eccoti un'altra peripezia.
Andarono tanto innanzi le mine interne
<span class="pagenum" id="Page_430">[430]</span>
ed esterne in Milano, che quei primati,
avendo guadagnato il presidio tedesco di
quella città <span class="fnote">[Bonincontrus, Chron. Mod., lib. 3, cap. 7,
tom. 12 Rer. Ital. Chron. Astense, cap. 109, tom. 11
Rer. Ital.]</span>, nel dì 8 di novembre
mossero a rumore la terra contro a <i>Galeazzo
Visconte</i>, il quale, dopo aver sostenuto
con gran vigore più battaglie,
finalmente fu costretto a prendere la fuga.
Si ritirò egli a Lodi, dove amorevolmente
venne accollo dai Vestarini, caporali della
fazion ghibellina di quella città. Qualche
accordo, ma non so ben dir quale, pare
che succedesse, o almen si trattasse, fra il
legato del papa e i reggenti allora di Milano,
che tuttavia si tenevano a parte
ghibellina, e fecero lor capitano un tal
Giovanni dalla Torre Borgognone. Ma
che? Nella Martesana cominciarono i
Guelfi a muovere delle sedizioni, e s'impadronirono
della città di Monza coll'espulsion
de' Ghibellini. Corsero allora
a Monza assaissimi ribaldi di Bergamo
e di Crema; ma vi accorsero ancora Lodrisio
Visconte e Francesco da Garbagnate
coll'esercito milanese, per gastigar
questa ribellione, benchè fatta da pochi
malviventi, e per forza v'entrarono. Quivi
le crudeltà e la lussuria si sfogarono per
tre dì, e andò ogni cosa a sacco, senza distinguere
Guelfi da Ghibellini. Poco andò
che, trovandosi in confusione il governo
di Milano, nè mantenendosi dal legato ai
Milanesi, nè da' Milanesi alla guarnigion
tedesca le promesse, i Tedeschi, pentiti
di aver cacciato <i>Galeazzo Visconte</i>, che li
teneva dianzi nella bambagia, spedirono
a Lodi ad invitarlo. Fece egli segretamente
trattar con Lodrisio Visconte, e
si convenne con lui <span class="fnote">[Boninc. Morigia, lib. 3, cap. 14. Corio, Istoria
di Milano. Gualvaneus Flamma, cap. 361, tom. 11
Rer. Ital.]</span>; laonde nel dì 9
di dicembre rientrò, e fu confermato capitano
e signore della città. Se n'andò a
spasso il Borgognone, e per paura di
Galeazzo, Francesco da Garbagnate, Simon
Crivello ed altri nobili, già congiurati
contra di lui, si ridussero a Piacenza,
<span class="pagenum" id="Page_431">[431]</span>
dove si diedero a muovere cielo e
terra contra de' Visconti. Nel dì 3 di settembre
di quest'anno <i>Cane dalla Scala</i> e
<i>Passerino</i> signor di Mantova e Modena <span class="fnote">[Moranus, Chronic., tom. 11 Rer. Ital. Johannes
de Bazano, tom. 15 Rer. Ital. Gazata, Chron. Regiens.,
tom. 18 Rer. Ital.]</span>,
con grosso esercito, a cui intervennero
anche i Modenesi, andarono sotto Reggio
in favore de' Sessi e degli altri fuorusciti
ghibellini. Cinque bei borghi avea quella
città; tutti furono dati alle fiamme, parte
da' cittadini e parte dagli assedianti. La
nuova della mutazion seguita in Parma
li fece tornare in fretta alle lor case. Nel
dì 9 di maggio <span class="fnote">[Chron. Bononiens., tom. eodem.]</span> Romeo de' Pepoli con
Testa de' Gozzadini e cogli altri usciti di
Bologna, rinforzato da assaissimi Ferraresi
e Romagnuoli, avendo intelligenza
con alcuni de' suoi parziali in Bologna,
andò colà una notte, sperando di rientrare
nella città. E già aveano rotti i catenacci
e le serrature d'una porta; ma
andò loro fallito il colpo, perchè dal popolo
mosso all'armi fu impedito loro l'ingresso.
Furono perciò mandati a' confini
i Gozzadini e molti altri nobili di quella
città; alcuni ancora finirono la vita col
capestro, e la città restò tutta sossopra.
Morì poscia Romeo de' Pepoli nel dì
primo di ottobre in Avignone, dove si
era portato per ottenere il favor del papa.
</p>

<p>
Tenevano la signoria di Ravenna in
questi tempi <i>Guido</i> e <i>Rinaldo</i> fratelli da
Polenta <span class="fnote">[Chron. Estense, tom. 15 Rer. Ital. Rubeus,
Histor. Ravenn., lib. 6.]</span>. Dimorava il primo in Bologna,
capitano di quel popolo; l'altro se
ne stava in Ravenna, arcidiacono di quella
chiesa, e d'essa già eletto arcivescovo
dopo la morte accaduta in quest'anno di
un altro <i>Rinaldo arcivescovo</i> di santa
vita. <i>Ostasio da Polenta</i> signore di Cervia,
in cui la smoderata voglia di dominare
avea estinto ogni riflesso di parentela
e sentimento d'umanità, ito a Ravenna
come amico, barbaramente tolse
di vita esso Rinaldo arcivescovo eletto,
ed occupò il dominio di quella città. Dopo
<span class="pagenum" id="Page_432">[432]</span>
un lunghissimo assedio i Perugini <span class="fnote">[Chron. Caesen., tom. 14 Rer. Ital. Giovanni
Villani, lib. 9, cap. 137.]</span>
riacquistarono nel dì 2 d'aprile la città
d'Assisi, ma con loro infamia, perchè
contro i patti corsero la terra, ed uccisero
a furore più di cento di que' cittadini,
e smantellarono dipoi tutte le mura
e fortezze di quella città, con altri aggravii.
Pareva in questi tempi <i>Federigo
conte</i> di Montefeltro in un bell'ascendente
di fortuna, perchè padrone d'Urbino
e d'altre città ghibelline, che il riguardavano
come lor capo in quelle contrade,
bench'egli fosse scomunicato dal
papa, e dichiarato, secondo l'uso d'allora,
eretico ed idolatra. Per gl'impegni
della guerra aveva egli caricato di taglie
ed imposte gli Urbinati. Quel popolo in
furia nel dì 22 d'aprile (il Villani dice
26) si mosse contra di lui. Rifugiossi
egli nella sua fortezza della Torre. Ma
ritrovandosi ivi sprovveduto di gente e
di viveri, col capestro al collo chiedendo
misericordia, si diede nelle mani dell'inferocito
popolo. La misericordia che usarono
a lui e ad un suo figliuolo, fu di
metterli in pezzi, e di seppellirli come
scomunicati a guisa di cavalli morti. Nel
dì primo di gennaio dell'anno presente i
Fiorentini <span class="fnote">[Giovanni Villani, lib. 9, cap. 139.]</span> si liberarono dalla signoria
del <i>re Roberto</i>. V'ha chi scrive, averla
spontaneamente rinunziata esso re. Si
può crede un'immaginazione. Le città
allora avvezze alla libertà trovavano
pesanti i padroni, ancorchè buoni; nè
Roberto era principe da disprezzar così
nobil boccone. Tornarono in quest'anno
alle mani degli uffiziali pontificii le città
di Recanati, di Fano e d'Urbino. Anche
Osimo loro si diede nel mese di maggio;
ma nell'agosto si tornò a ribellare; ed
unito il popolo d'essa città con quei di
Fermo e Fabriano, e coi Ghibellini di
quelle parti, fece guerra al marchese della
marca d'Ancona. <i>Castruccio</i> signor di
Lucca cotanto molestò i Pistoiesi, che
quel popolo fece, contro la volontà dei
<span class="pagenum" id="Page_433">[433]</span>
Fiorentini, tregua con lui, obbligandosi
di pagargli ogni anno quattro mila fiorini
d'oro. Continuò in quest'anno ancora
l'aspra guerra fra i Genovesi <span class="fnote">[Georgius Stella, Annal. Genuens., tom. 18
Rer. Ital. Giovanni Villani.]</span> i e loro
usciti ghibellini; e quantunque il <i>re Roberto</i>
mandasse in aiuto dei primi una
buona flotta, pure non potè impedire che
i fuorusciti non ripigliassero per forza
la città d'Albenga. Di gran sangue fu
sparso in quest'anno in Germania; imperocchè
i due eletti re de' Romani, cioè
<i>Federigo duca</i> d'Austria e <i>Lodovico duca</i>
di Baviera, vennero con due possenti
eserciti alle mani, per decidere le lor
contese col ferro nel dì 28 o 29 di settembre <span class="fnote">[Rebdorf. Cortus. Histor, tom. 12 Rer. Ital.
Giovanni Villani, lib. 9. Continuat. Albert. Argentin.,
et alii.]</span>.
In quella terribil giornata,
che costò la vita a molte migliaia di persone,
rimase sconfitto e prigioniere del
Bavaro il re Federigo con <i>Arrigo</i> suo fratello.
Scrittore c'è che sembra attribuire
la disavventura di questi principi
a gastigo di Dio, perchè, chiamati dal papa
in Italia contro ai tiranni ed eretici di
Lombardia, aveano tradita la causa pontificia
con ritirarsi. Idea strana che vuole
far Dio sì interessato ne' politici disegni
e nell'ingrandimento temporale dei
papi, come certamente egli è nella conservazione
della sua vera religione e Chiesa;
e quasi fosse peccato grave l'essere
desistito un re de' Romani, futuro imperadore,
dall'assassinar sè stesso col procurar
la rovina de' Ghibellini amanti dell'imperio,
e l'esaltazione de' Guelfi nemici
d'esso imperio.
</p>

<hr />
</div>

<div class="chapter">
<h2 class="hidden" id="MCCCXXIII">MCCCXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxiii</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Giovanni XXII</span> papa 8.</td>
  </tr>
  <tr>
    <td>Imperio vacante.</td>
  </tr>
</table>

<p>
Piena di guai fu in quest'anno la
Lombardia per l'ostinata guerra continuata
da <i>papa Giovanni</i> e dal <i>re Roberto</i>
<span class="pagenum" id="Page_434">[434]</span>
ai Visconti <span class="fnote">[Bonincontrus Morigia, Chron. Mod., lib. 3,
cap. 19, tom. 12 Rer. Ital. Johannes de Bazano,
Chron., tom. 15 Rer. Ital. Corio, Istor. di Milano,
et alii.]</span>. Fece il legato pontificio
<i>Beltrando</i> massa grande di gente. N'ebbe
da' Bolognesi, Fiorentini, Reggiani, Parmigiani,
Piacentini ed altri Lombardi.
Venne <i>Arrigo di Fiandra</i> con un corpo
d'armati a trovarlo per desiderio di riaver
Lodi, di cui il fu imperadore <i>Arrigo
VII</i> lo avea investito. Accorse <i>Pagano
dalla Torre</i> patriarca con Francesco, Simone,
Moschino ed altri Torriani, conducendo
seco molte schiere di combattenti
furlani. In somma si contarono alla
mostra del suo esercito otto mila cavalli
e trenta mila pedoni. <i>Galeazzo</i> coi fratelli
Visconti procurò anch'egli quanti
aiuti potè da Como, Novara, Vercelli,
Pavia, Lodi, Bergamo, e da altri amici
suoi; e, benchè di troppo gli fossero superiori
di forze i nemici, pure si preparò
ad una gagliarda difesa. Già era succeduto
un conflitto nel dì 25 di febbraio al
fiume Adda <span class="fnote">[Giovanni Villani, lib. 9, cap. 189.]</span>. Avea Galeazzo inviati i
suoi due fratelli <i>Marco</i> e <i>Luchino</i> con sei
mila fanti e mille cavalli a guardare il
passo di quel fiume. Nel dì suddetto in
vicinanza di Trezzo lo passarono Simone
Crivello e Francesco da Garbagnate
nemici fieri de' Visconti, con assaissime
squadre d'armati. Marco Visconte, che
si trovava a quel passo con cinquecento
soli cavalli, gli assalì, e fece strage di molti,
fra' quali essendo stati presi i suddetti due
capi de' fuorusciti milanesi, non potè
contenersi dall'ucciderli di sua mano.
Crescendo poi la piena de' nemici, perchè
ne passò un altro gran corpo, Marco con
perdita di pochi de' suoi si ritirò a Milano.
Entrò poi il formidabil esercito del
legato nel territorio di Milano sotto il
comando di <i>Raimondo da Cardona</i>, di
Arrigo di Fiandra, di Castrone nipote del
legato, e d'altri tenenti generali <span class="fnote">[Gualvan. Flamma, cap. 362, tom. 11 Rer.
Italic.]</span>. Dopo
l'acquisto di Monza, di Caravaggio e di
<span class="pagenum" id="Page_435">[435]</span>
Vimercato, un altro fatto d'armi succedette
nel dì 19 d'aprile al luogo della Trezella
(Garazzuola vien chiamato dal Villani)
fra i suddetti due fratelli Visconti
e parte dell'esercito pontificio, in cui
restò indecisa la vittoria. Maggiore nondimeno,
secondo alcuni, fu la perdita
dal canto di quei della Chiesa. Secondo
il Villani, n'ebbero la peggio i Visconti.
Passò dipoi nel dì 13 di giugno tutta la
armata papale sotto Milano, ed accampossi
ne' borghi di Porta Comasina, di
Porta Tosa, Ticinese e Vercellina. Quasi
due mesi durò quell'assedio, ma con poco
frutto. Molti erano i Tedeschi che militavano
in questi tempi in Italia, al soldo
specialmente de' principi ghibellini:
gente di gran valore, ma di niuna fede e
venale. Si lasciarono corrompere dal danaro
quei ch'erano in Milano al servigio
di Galeazzo Visconte; e un dì presero
l'armi contra di lui per ucciderlo
od imprigionarlo. Si salvò egli nel suo
palazzo, dove l'assediarono; ma <i>Giovanni
Visconte</i> suo fratello, allora cherico,
mosse all'armi tutte le soldatesche
italiane, obbligò quei ribaldi a chiedere
pace e misericordia, che loro fu conceduta,
perchè il tempo così esigeva <span class="fnote">[Giovanni Villani, lib. 9, cap. 211.]</span>.
Anzi i medesimi fecero che dieci bandiere
d'altri Tedeschi, che erano al soldo della
Chiesa nel campo, si partirono di là ed
entrarono in Milano. L'essere andato
fallito questo colpo agli uffiziali del papa, e
il venire ogni dì scemando la loro gente
per le sortite de' nemici e per le grandi
malattie che condussero al sepolcro anche
lo stesso Castrone generale dell'armata,
e l'essere giunti ottocento uomini
d'armi spediti da <i>Lodovico il Bavaro</i> in
aiuto di Galeazzo Visconte: questi motivi,
congiunti colla mancanza delle vettovaglie,
furono cagione che una notte tutte
quelle gran brigate levarono precipitosamente
il campo, e si ritirarono a Monza
sul fine di luglio, con separarsi dipoi la
loro armata. Nel mese susseguente i Milanesi
andarono all'assedio di Monza, e vi
<span class="pagenum" id="Page_436">[436]</span>
stettero sotto quasi due mesi; ma, avendo
il legato inviata gran quantità di cavalli
e fanti in aiuto di quella terra, se ne tornarono
gli assedianti a guisa di sconfitti
a Milano. Molti altri fatti di guerra succederono,
prima che terminasse l'anno
che io per brevità tralascio <span class="fnote">[Chron. Astense, tom. 11 Rer. Ital. Georgius
Stella, Annales Genuens., tom. 17 Rer. Ital.]</span>. Ma non
si dee tacere che in quest'anno <i>Raimondo
da Cardona</i> nel dì 19 di febbraio ebbe a
buoni patti la città di Tortona, e da lì a
pochi giorni dalla guarnigione a forza di
oro ebbe anche il castello. E nel dì 2 di
aprile parimente la città d'Alessandria,
per paura di assedio, venne in suo potere.
</p>

<p>
Nel dì 17 di febbraio dell'anno presente,
riuscì ai Genovesi <span class="fnote">[Giovanni Villani, lib. 9, cap. 186.]</span>, dopo tanti
affanni e dopo un sì lungo e sanguinoso
assedio, di cacciar dai borghi della loro
città i fuorusciti, con farne prigioni
molti, e guadagnare un grosso bottino.
<i>Castruccio</i> signor di Lucca, sempre indefesso,
riacquistò molte terre nella Garfagnana,
e mise l'assedio a Prato, perchè
quel popolo non gli volea pagar tributo,
come faceano i Pistoiesi. Ma, accorsi
con grande oste i Fiorentini, il fecero
ritirare in fretta, senza operare di più,
perchè la discordia, febbre ordinaria di
quella città, scompigliò il parere di chi
avea più senno. Era signore di Città di
Castello in questi tempi <i>Branca Guelfucci</i>,
che tiranneggiava forte quel popolo. Fecero
trattato segreto alcuni di que' cittadini
con <i>Guido de' Tarlati</i> da Pietramala,
vescovo d'Arezzo, il quale spedì loro
Tarlatino suo nipote con trecento cavalli.
Entrati nel dì 2 d'ottobre costoro in
tempo di notte, e corsa la terra, per forza
ne cacciarono Branca e tutti i Guelfi,
riducendo quella città a parte ghibellina:
avvenimento sì sensibile alle città guelfe,
che Firenze, Siena, Perugia, Orvieto,
Gubbio e Bologna fecero dipoi grossa
taglia insieme per far mutare stato a
quella città. Fu poscia scomunicato per
questo dal papa il vescovo d'Arezzo.
<span class="pagenum" id="Page_437">[437]</span>
Anche il popolo d'Urbino nel mese di
aprile, a cagion de' soverchi aggravii, si
ribellò ai ministri della Chiesa <span class="fnote">[Raynaldus, Annal. Eccl.]</span>. Cominciò
in quest'anno la rottura grande
fra <i>papa Giovanni XXII</i> e <i>Lodovico il Bavaro</i>.
Era Lodovico rimasto senza chi gli
contrastasse la corona dell'imperio, perchè
teneva nelle sue prigioni l'emulo
<i>Federigo duca</i> d'Austria, con aggiugnere
alcuno scrittore ch'esso Federigo infin
l'anno presente rinunziò in favore di
lui le sue ragioni: il che non so se sia
vero. Il papa e il <i>re Roberto</i>, a' quali premeva
che durasse in quelle parti la discordia,
nè l'Italia avesse imperadore,
o alcuno imperador tedesco, per arrivar
intanto al fine de' lor disegni, non solo
animarono <i>Leopoldo</i>, valoroso fratello di
Federigo, a sostener la guerra contra del
Bavaro, ma indussero anche il re di Francia
a somministrargli de' gagliardi aiuti.
Intanto <i>Galeazzo Visconte</i> e gli altri principi
ghibellini, al vedersi venire addosso
un sì fiero temporale dell'armi del papa,
caldamente si raccomandarono con lettere
e messi a Lodovico per ottener soccorso,
rappresentandogli, che se riusciva
al pontefice e a Roberto di aggiugnere a
tante altre conquiste quella di Milano,
era sbrigata pel regno d'Italia; perciocchè
da che fosse giunta a trionfare la fazion
guelfa nemica dell'imperio, poco o nulla
sarebbe mancato a Roberto per mutare
il titolo di vicario in quello di re d'Italia
e d'imperadore; giacchè il papa mostrava
abbastanza di non voler più Tedeschi a
comandar le feste in queste contrade, e
ognun sapeva ch'egli era lo zimbello delle
voglie d'esso Roberto. Perciò Lodovico
nell'aprile di questo anno inviò i suoi
ambasciatori al legato cardinale, dimorante
in Piacenza, con pregarlo di astenersi
dal molestar Milano, ch'era dello
imperio <span class="fnote">[Giovanni Villani, lib. 9, cap. 194.]</span>. Rispose l'accorto cardinale,
non pretendere il papa di levare allo
imperio alcuno de' suoi diritti, ma bensì
di conservarli tutti; e ch'egli si maravigliava
<span class="pagenum" id="Page_438">[438]</span>
come il loro signore volesse prender
la protezione degli eretici. Fece
anche istanza d'una copia del loro mandato,
ch'essi cautamente negarono di
avere su questo. Lodovico, informato che
a nulla avea servito l'ambasciata, e che
Milano era stretto d'assedio, mandò
colà, come abbiam detto, ottocento (se
pur furono tanti) uomini d'armi, che
furono l'opportuno preservativo della
caduta di quella città, inevitabile senza di
questo soccorso. Dio vi dica l'ira di papa
Giovanni, attizzata specialmente dal re
Roberto <span class="fnote">[Chron. Astens., tom. 11 Rer. Ital.]</span>. Nel dì 9 d'ottobre pubblicò
egli un monitorio contra del Bavaro, accusandolo
d'aver preso il titolo di re
de' Romani senza venir prima approvato
dal papa; e d'essersi mischiato nel governo
degli Stati dell'imperio, spettante
ai romani pontefici, durante la vacanza
di esso; e di aver dato aiuto ai Visconti,
benchè condannati come nemici della
Chiesa romana ed eretici. Poscia nel luglio
del seguente anno lo scomunicò <span class="fnote">[Raynaldus, Annal. Eccles.]</span>.
Lodovico di Baviera, intesa questa sinfonia,
in un parlamento tenuto nell'anno
seguente in Norimberga, fece un'autentica
protesta, allegando che il papa faceva
delle novità, ed era dietro ad usurpare i
diritti dell'imperio, con toccar altre corde
ch'io tralascio; ed appellò al concilio
generale. Ecco dunque aperto il teatro
della guerra fra esso Lodovico e il papa:
guerra che si tirò dietro de' gravissimi
scandali, per quanto vedremo.
</p>

<hr />
</div>

<div class="chapter">
<h2 class="hidden" id="MCCCXXIV">MCCCXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxiv</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Giovanni XXII</span> papa 9.</td>
  </tr>
  <tr>
    <td>Imperio vacante.</td>
  </tr>
</table>

<p>
Continuando la guerra della Chiesa
contra de' Visconti, <i>Raimondo da Cardona</i>
generale del papa, con <i>Arrigo di Fiandra</i>
e Simone dalla Torre <span class="fnote">[Bonincontrus Morigia, Chron. Modoet.,
tom. 13 Rer. Ital. Corio, Istor. di Milano. Giovanni
Villani, lib. 9, cap. 138.]</span>, condusse lo
<span class="pagenum" id="Page_439">[439]</span>
esercito suo verso Vavrio, borgo da lui
posseduto, per isloggiare i nemici venuti
per infestare il ponte ch'egli avea sopra
l'Adda. <i>Galeazzo</i> e <i>Marco Visconti</i> colà
accorsero anch'essi. Secondo il costume
degli scrittori parziali al loro partito,
Bonincontro Morigia scrive che i
Milanesi erano molto inferiori di gente
agli altri; il Villani dice il contrario.
Certo è che nel dì 16 di febbraio si
venne ad un fatto d'armi. Il Villani lo
fa succeduto nel dì ultimo di quel mese.
Probabilmente fu nel penultimo d'esso
mese allora bissestile, scrivendo l'autore
degli Annali Milanesi <span class="fnote">[Annal. Mediolan., tom. 16 Rer. Ital.]</span> <i>in die Carnisprivii</i>
(cioè del carnovale) <i>die Martis penultimo
februarii</i>. Avea dato ordine Galeazzo
ad alcuni dei suoi più arditi soldati che,
all'udire attaccata la zuffa, entrassero in
Vavrio, e mettessero fuoco dappertutto.
Diedesi fiato alle trombe, e un duro ed
ostinato combattimento si fece. Tra per la
forza de' Milanesi, e per la funesta scena
del borgo che era tutto in fiamme, l'esercito
pontificio si mise in rotta. Moltissimi
ne furono uccisi, fra' quali Simone Torriano;
più ancora se ne annegarono nel
fiume, e alle mani de' vincitori fra gli altri
assaissimi prigioni vennero Raimondo
da Cardona ed Arrigo di Fiandra. Questo
ultimo, secondo il Villani, si riscattò dai
Tedeschi che l'aveano preso, e con essi
tratti al suo partito venne a Monza. Il
Morigia, autore che ne prese migliore
informazione, asserisce non essere egli
restato prigione, e che fuggendo, per miracolo
di san Giovanni Batista, arrivò
salvo a Monza. Il Cardona dipoi nel mese
di novembre, fatto negozio colle guardie
a lui poste in Milano, se ne fuggì, e a
Monza anche egli si restituì. Monza, dico,
la qual fu susseguentemente assediata da
Galeazzo Visconte e dalle sue genti.
Mandò il legato due mila soldati alla difesa
di quella città, intorno a cui furono fatte
varie bastie e battifolli. Nel settembre fecero
una sortita gli assediati, avendo
alla testa Verzusio Lando con ottocento
<span class="pagenum" id="Page_440">[440]</span>
cavalli e mille e cinquecento fanti. Ben li
ricevette con soli cinquecento cavalli
Marco Visconte, e li sconfisse, colla morte
di trecento ottanta d'essi, il che mise in
somma costernazione quel presidio di
crocesignati, i quali altro mestier non faceano,
se non di rubar le zitelle e mogli
altrui, di ammazzar uomini e fanciulli, e
saccheggiare e incendiar le case. Entrarono
anche di consenso dello stesso cardinal
legato nella chiesa maggiore di Monza,
ne presero quanti vasi d'oro e d'argento
e reliquiarii v'erano; il che non so come
ben s'accordi coll'avere precedentemente
scritto il medesimo Morigia che i canonici,
prevedendo le disgrazie che avvennero,
aveano nascoso in segretissimo luogo
il ricco tesoro di quella chiesa. Secondo
il suddetto Morigia <span class="fnote">[Morigia, lib. 3, cap. 27, tom. 12 Rer. Ital.]</span>, la fuga di Raimondo
da Cardona fu di consenso segreto
dello stesso Galeazzo Visconte, perchè
gli fece egli sperare di adoperarsi per la
restituzion di Monza, e di ottenergli anche
buon accordo col papa. Infatti andò
esso Raimondo ad Avignone, ed espose
l'impossibilità di vincere i Visconti, e che
Galeazzo intendeva di conservare per sè
il dominio di Milano, e di mantenere a
sue spese cinquecento uomini d'armi al
servigio del papa, dovunque egli volesse.
Non dispiacquero al papa i patti; ma siccome
egli non ardiva di muovere un dito,
se non gliene dava licenza il re Roberto,
così ordinò che se ne parlasse al medesimo
re. Ne parlò Raimondo al re, e ne
ebbe per risposta che accetterebbe così
fatta proposizione, purchè Galeazzo giurasse
di adoperar tutte le sue forze in
servigio d'esso re contra l'imperiale potenza.
Ed ecco come l'ambizion di Roberto
si cavò il cappuccio; ecco svelati i
motivi di tanti processi contra del Bavaro,
de' Visconti e degli altri Ghibellini di
Italia, sotto pretesto di disubbidienze e
d'eresie. Tutto tendeva per diritto o per
traverso a distruggere l'imperio, e ad
esaltare chi s'abusava dell'autorità e
della penna del pontefice, divenuto suo
<span class="pagenum" id="Page_441">[441]</span>
schiavo, per arrivare all'intera signoria
d'Italia. Ma Galeazzo Visconte protestò
di voler sofferire piuttosto ogni male, che
andar contro al giuramento da lui prestato
a chi reggeva l'imperio. Trattò egli
dipoi col cardinale Beltrando legato la
restituzione di Monza; e già era accordato
tutto, quando il legato, coll'esibizione di
otto mila fiorini d'oro ad alcuni traditori,
si credette di occupar la città di Lodi: il
che se veniva fatto, Monza non si rendeva
più. Il tentativo di Lodi andò a voto,
e molti de' traditori furono presi <span class="fnote">[Giovanni Villani, lib. 9, cap. 270.]</span>: il
che cagionò che nel dì 10 di dicembre
si rendesse la città di Monza a Galeazzo.
Colà egli richiamò chiunque era fuggito,
e mise tra loro la pace; poi nel marzo
dell'anno seguente cominciò a fortificare
il castello d'essa città in mirabil forma,
con farvi anche delle orride prigioni. Vi
fu chi disse <span class="fnote">[Bonincontrus Morigia, lib. 3, cap. 31, tom. 11
Rer. Ital.]</span> che Galeazzo faceva far
ivi quelle carceri per sè e per li suoi fratelli,
e che potrebbono esser eglino i primi
a provarle. Col tempo il detto si verificò;
ma forse dopo il fatto nacque tal
predizione.
</p>

<p>
Correvano già due anni e più che i
Perugini col ministro del papa, governatore
del ducato spoletino, tenevano assediata
la città di Spoleti con bastie e
battifolli fabbricati all'intorno <span class="fnote">[Giovanni Villani, lib. 9, cap. 243.]</span>. La
fame finalmente costrinse quel popolo ad
arrendersi, salve le persone, nel dì 9 di
aprile. Per buona cautela de' Fiorentini
e Sanesi, che v'erano colla lor taglia ad
oste, non seguì maleficio alcuno nell'entrare
in essa città, la quale fu ridotta a
parte guelfa, e rimase distrittuale di Perugia.
Fecero dipoi essi Perugini l'assedio
della Città di Castello occupata dal
vescovo d'Arezzo coll'aiuto dell'altre
città della lega guelfa. Nel dì 22 d'aprile <span class="fnote">[Georgius Stella, Annal. Genuens., tom. 17
Rer. Ital.]</span>
il <i>re Roberto</i> colla regina sua moglie
e <i>Carlo duca</i> di Calabria suo figliuolo, e
<span class="pagenum" id="Page_442">[442]</span>
colla moglie figliuola di <i>Carlo di Valois</i>,
dalla Provenza incamminati per mare a
Napoli, con quarantacinque vele arrivarono
a Genova. Fece ivi un gran broglio,
affinchè il limitato dominio di dieci anni di
quella città, a lui già dato nell'anno 1318,
divenisse perpetuo. Ne nacque discordia
fra i cittadini: chi volea tutto, chi meno,
chi nulla. Finalmente si acconciò l'affare
con prorogargli la signoria anche per sei
anni avvenire. Fece egli alquante mutazioni
in quel governo, ristringendo la
libertà del popolo. Nel suo passaggio
ebbe grandi presenti ed onori dai Pisani,
i quali in questi tempi si trovano in gravi
affanni, essendo che <i>don Alfonso</i> figliuolo
di <i>Giacomo re</i> d'Aragona e Catalogna,
passato con buona armata in Sardegna,
andava loro togliendo a poco a poco tutti
i luoghi posseduti da essi in quell'isola, e
diedero loro anche nel mese di maggio
dell'anno presente una rotta a Castello
di Castro. Per concerto fatto nel dì 3 di
marzo <span class="fnote">[Giovanni Villani, lib. 9, cap. 239. Istor. Pistolesi,
tom. 11 Rer. Ital.]</span> veniva il vicario del re Roberto
a ripigliare il possesso di Pistoia; ma fu
forzato a tornarsene vergognosamente
indietro, perchè, assalito per istrada dalle
genti di <i>Filippo de' Tedici</i>, il quale in questo
anno appunto tolse la signoria di Pistoia
nel dì 24 di luglio ad <i>Ormanno Tedici
abbate</i> di Pacciana suo zio, e se ne
fece egli signore, e conchiuse una tregua
con <i>Castruccio</i> signore di Lucca, pagandogli
ogni anno tre mila fiorini d'oro di
tributo. Adirati i nobili padovani <span class="fnote">[Cortus. Histor., lib. 3, tom. 12 Rer. Ital.
Giovanni Villani, lib. 9. Chronic. Patavin., tom. 8
Rer. Ital.]</span>,
spezialmente i Carraresi, contra di <i>Cane
dalla Scala</i>, tanto fecero, che trassero in
Italia il <i>duca di Carintia</i>, e <i>Ottone</i> fratello
del duca d'Austria, per isperanza di
mettere un buon collare al collo d'esso
messer Cane. Vennero questi principi
con ismisurato esercito di cavalleria tedesca
ed unghera, che si fece ascendere
al numero di quindici mila cavalli. Diedero
<span class="pagenum" id="Page_443">[443]</span>
costoro il sacco al Friuli per dove
passarono. Arrivati nel dì 3 di giugno a
Trivigi, vi consumarono tutto. Prima
ancora che arrivassero sul Padovano, a
furia fuggivano i miseri contadini di quel
paese, perchè informati che coloro, dovunque
giugnevano, facevano un netto,
bruciavano, nè rispettavano donne, nè
monache. Nel dì 21 d'esso mese con
questa diabolica armata arrivò il duca di
Carintia a Padova, e nel dì seguente cavalcò
a Monselice. Oh qui sì che c'era
bisogno di senno a Cane dalla Scala.
Non gli mancò in effetto. Unì quante
genti potè <span class="fnote">[Chron. Estense, tom. 15 Rer. Ital.]</span>. <i>Obizzo marchese</i> d'Este e
signor di Ferrara con gran copia di cavalli
e fanti ferraresi corse a Verona in
suo aiuto. Milanesi, Mantovani, Modenesi,
anch'essi volarono colà, e tutti si
posero a guardar le fortezze. Ma Cane
non ripose già la sua speranza in questi
combattenti. Persuaso egli della verità
di quel proverbio: <i>Miglior punta ha
l'oro che il ferro</i>, non tardò a spedire
Bailardino da Nogarola ed altri ambasciatori,
allorchè il duca fu giunto a Trivigi,
e susseguentemente in altri luoghi,
tenendolo a bada con proposizioni d'accordo
e con altri raggiri; e finalmente,
esibite grossissime somme di danaro, ottenne
tregua da lui sino al venturo Natale.
Si vide allora quella bella scena,
che il duca, dappoichè la sua gente ebbe
rovinata coi saccheggi buona parte del
Padovano, in cui sollievo era venuta, e
ricavati trentamila fiorini d'oro da quella
città, senza far danno alcuno alle terre
dello Scaligero, contra di cui era stato
chiamato, se ne tornò nel dì 26 di luglio
in Carintia: gridando i confusi ed impoveriti
Padovani, essere peggior l'amicizia
di quella gente, che la nemicizia con
Cane. Nel dì 23 di novembre morì <i>Jacopo
da Carrara</i>, già signore di Padova,
lasciando sotto la cura di Marsilio da
Carrara le sue figliuole e i suoi bastardi.
Abbiamo dalla Cronica di Cesena <span class="fnote">[Chron. Caesen., tom. 14 Rer. Ital.]</span>
<span class="pagenum" id="Page_444">[444]</span>
che nel luglio di quest'anno <i>Speranza
conte di Montefeltro</i> coi figliuoli del già
ucciso <i>conte Federigo</i> ritornò in Urbino;
dal che pare restituita quella famiglia
nel dominio d'essa città; ma di ciò non
ne so il come. Nel dì 3 di giugno in Rimini
<i>Pandolfo Malatesta</i> e <i>Galeotto</i> suo
figliuolo, con altri Malatesti e nobili, furono
fatti cavalieri <span class="fnote">[Chron. Bononiens., tom. 18 Rer. Ital.]</span>. Magnifiche feste
e giostre per tal occasione si fecero, col
concorso di gran nobiltà di Firenze, Perugia,
Siena, Bologna e di tutta la Toscana,
marca d'Ancona, Romagna e
Lombardia. Quivi si contarono più di
mille e cinquecento cantambanchi, giocolieri,
commedianti e buffoni: il che ho
voluto notare, acciocchè s'intendano i
costumi e il genio di questi secoli. Il
conte Speranza e il <i>conte Nolfo</i>, figliuoli
del fu <i>conte Federigo</i> di Montefeltro, nel
dì 9 d'agosto vennero coll'esercito di
Urbino contro alcune castella di Ferrantino
Malatesta, dove s'erano rifugiati gli
uccisori del suddetto conte Federigo, e,
presi que' luoghi, fecero crudel vendetta
di que' traditori. Anche i marchesi estensi
<i>Rinaldo</i> ed <i>Obizzo</i>, signori di Ferrara <span class="fnote">[Chron. Estense, tom. 15 Rer. Ital.]</span>,
nel dì primo di novembre ritolsero all'arcivescovo
di Ravenna la grossa terra,
appellata anche città, d'Argenta col suo
castello. Intanto, contuttochè <i>Lodovico
il Bavaro</i> deducesse le sue buone ragioni,
pure non potè impedire che in questo
anno <i>papa Giovanni</i>, subornato dal re
Roberto <span class="fnote">[Raynaldus, Annal. Eccles., num. 6.]</span>, non fulminasse contra di
esso Lodovico le censure, e facesse predicar
la crociata, secondo il deplorabil
uso di que' tempi, contra di lui, siccome
accennammo all'anno precedente. Però
si diede egli con più vigore ad accudire
agli affari d'Italia; e cotanto s'ingegnò
in Germania, che frastornò i disegni di
<i>Carlo re</i> di Francia, il quale, prevalendosi
anch'egli del favore del papa, macchinava
di farsi eleggere re ed imperador
<span class="pagenum" id="Page_445">[445]</span>
de' Romani. Di più non dico di queste
controversie, lasciandone volentieri ad
altri la discussione.
</p>

<hr />
</div>

<div class="chapter">
<h2 class="hidden" id="MCCCXXV">MCCCXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxv</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Giovanni XXII</span> papa 10.</td>
  </tr>
  <tr>
    <td>Imperio vacante.</td>
  </tr>
</table>

<p>
Cominciò in quest'anno gara e discordia
fra <i>Galeazzo Visconte</i> signor di
Milano e <i>Marco</i> suo fratello, che col tempo
quasi condusse a precipizio la casa
de' Visconti <span class="fnote">[Bonincon., Chron., lib. 3, cap. 35, tom. 12
Rer. Ital.]</span>. Pretendeva Marco parte
nel dominio; altrettanto Lodrisio Visconte
lor cugino, allegando le tante fatiche
da lor sofferte per tenere in piedi la vacillante
fortuna della lor casa. Ma Galeazzo,
eletto solo signore dal popolo, non
volea compagni nel governo. Diedersi
perciò Marco e Lodrisio a far delle combricole
e congiure con altri nobili contra
di Galeazzo; e perchè scoprirono ch'egli
andava maneggiando qualche onorevol
accordo con <i>papa Giovanni</i>, cominciarono
a scrivere lettere a <i>Lodovico il Bavaro</i>,
sollecitandolo a calare in Italia <span class="fnote">[Gazata, Chron. Regiens., tom. 18 Rer. Ital.]</span>. Intanto
Galeazzo nel dì 21 di febbraio mosse
guerra ai Parmigiani, coll'inviare contra
loro il valoroso giovine <i>Azzo</i> suo figliuolo,
il quale s'impadronì del castello di Castiglione.
Ma, assediato il medesimo castello
dai Parmigiani, lo riebbero nel dì
15 di marzo colla libera uscita de' soldati
del Visconte. Nel dì seguente si diede allo
stesso Azzo Borgo San Donnino: perdita
che cagionò sommo affanno ai Parmigiani
e Piacentini; tanto più perchè Azzo
non tardò a mettere sossopra i loro contadi
con saccheggiar ed incendiar molte
terre. Perciò nel dì 14 di giugno uniti
essi Parmigiani coll'esercito spedito loro
da Piacenza dal cardinal legato, impresero
l'assedio di Borgo San Donnino. Durante
questo assedio nel mese di luglio i <i>marchesi
estensi</i> <span class="fnote">[Chron. Estense, tom. 15 Rer. Ital.]</span> signori di Ferrara, <i>Passerino </i>
<span class="pagenum" id="Page_446">[446]</span>
signor di Mantova e Modena, e <i>Cane
dalla Scala</i>, con grosso naviglio per Po
andarono ai danni del Piacentino. Più
gravi sconcerti seguirono in questi tempi
in Toscana <span class="fnote">[Giovanni Villani, lib. 9, cap. 294. Istorie
Pistolesi, tom. 11 Rer. Ital.]</span>. <i>Filippo Tedici</i> signor di
Pistoia, dopo aver fatta un'ingannevol
pace e lega co' Fiorentini, che non gli
vollero mai dare un soldo per acquistar
essi quella città, come avrebbono potuto,
nel dì cinque di maggio per dieci mila
fiorini d'oro, e per altri vantaggiosi patti
avuti da <i>Castruccio</i> signor di Lucca, il
lasciò entrare con sue genti in Pistoia,
dove prese e disarmò il picciolo presidio
che vi aveano inviato i Fiorentini, e fece
subito dar principio ad un forte castello
in essa città. Incredibile fu il dispetto e
rabbia de' Fiorentini, che, più del diavolo,
aveano paura di Castruccio. Gran consolazione
nondimeno e coraggio recò loro il
sospirato arrivo di <i>Raimondo da Cardona</i>,
richiesto da essi al papa per lor capitano,
che nel dì 6 del suddetto mese entrò in
Firenze. Al pontefice, che volea mandarlo
in Toscana, allegò egli <span class="fnote">[Bonincontrus, lib. 3, cap. 32, tom. 12 Rer.
Italic.]</span> il giuramento
fatto a Galeazzo Visconte di non militar
per un anno in Italia contra de' Ghibellini;
ma il papa se ne rise, con dire che
per li capitoli della resa di Monza i prigioni
tutti si aveano a rilasciare; e però
gli diede l'assoluzione dal giuramento.
Venne egli dunque francamente a prendere
il comando dell'armata de' Fiorentini
con assai Borgognoni e Catalani seco
condotti.
</p>

<p>
Presero i Fiorentini per assedio nel
dì 22 di maggio il castello d'Artimino <span class="fnote">[Giovanni Villani, lib. 9, cap. 300 e seg.]</span>,
e poscia nel dì 12 di giugno fecero uscire
in campagna il loro capitano Raimondo
con un fiorito esercito di circa due mila
e cinquecento cavalli, la maggior parte
Francesi, borgognoni e Fiamminghi, e di
quindici mila fanti, col carroccio, con
somieri più di sei mila, e con mille e trecento
<span class="pagenum" id="Page_447">[447]</span>
trabacche e padiglioni, senza i rinforzi
delle amistà che vennero dipoi, ed
accrebbero quella gente con più di cinquecento
cavalieri e cinque mila pedoni.
A Pistoia, Castruccio non si trovava
allora che con mille e cinquecento
cavalli, e la metà di fanteria rispetto a' nemici.
Fecero i Fiorentini nella festa di san
Giovanni Batista correre il pallio presso
alla porta di Pistoia; presero il passo della
Gusciana, e la rocca e il ponte di Cappiano <span class="fnote">[Istorie Pistolesi, tom. 11 Rer. Ital. Chron.
Senens., tom. 15 Rer. Ital.]</span>;
poscia strettamente assediarono
Altopascio, e lo costrinsero alla
resa. Vinse nel consiglio il parere di chi
volle che l'armata s'inoltrasse verso
Lucca. Al Poggio fra Montechiaro e Porcari
trecento cavalieri de' migliori dello
esercito fiorentino furono alle mani con
quei di Castruccio, e n'ebbero la peggio,
quantunque Castruccio vi restasse scavallato
e ferito. Era l'armata dei Fiorentini
accampata in sito svantaggioso, e
Castruccio ardea di voglia di assalirla;
ma troppo era scarso di gente, ed aspettava
soccorsi da Galeazzo Visconte e da
Passerino de' Bonacossi <span class="fnote">[Chron. Placent., tom. 16 Rer. Ital.]</span>. Vi mandò il
Visconte Azzo suo figliuolo con ottocento
cavalieri tedeschi, il quale, dopo introdotto
un buon soccorso nel Borgo di San
Donnino assediato dalle genti della Chiesa,
marciò a quella volta. Anche <i>Passerino</i>
v'inviò ducento altri cavalieri. All'avviso
di questo grosso rinforzo giunto a Castruccio,
Raimondo da Cardona si ritirò
ad Altopascio. Castruccio, che non dormiva,
con dei badalucchi tenne tanto a
bada la loro armata, che nel dì 23 di
settembre arrivato Azzo Visconte coi
suoi cavalieri, e formate le schiere, attaccò
la battaglia. In poco d'ora furono rotti
e sbaragliati i Fiorentini con vittoria segnalata
e compiuta; perciocchè, nel tempo
stesso che si combattea, l'accorto Castruccio
mandò a prendere il ponte a
Cappiano, e tagliò il passo a' fuggitivi. Molti
ne furono uccisi, molti più ne restarono
<span class="pagenum" id="Page_448">[448]</span>
presi, fra' quali lo stesso <i>Raimondo da Cardona</i>
generale con assai baroni franzesi.
Tutta la gran salmeria di tende ed arnesi
venne alle mani de' vincitori; e si arrenderono
poi a Castruccio le castella di
Cappiano, Montefalcone ed Altopascio,
nel qual ultimo luogo fece prigioni cinquecento
soldati. Così in un momento la
ridente fortuna de' Fiorentini si cambiò
in sospiri e pianti.
</p>

<p>
Nel giugno e luglio di quest'anno <span class="fnote">[Chron. Bonon., tom. 18 Rer. Ital. Moranus,
Chron. Mutinens., tom. 11 Rer. Ital.]</span>
Francesco de' Bonacossi, figliuolo di Passerino
signor di Mantova e Modena, fece
guerra a Giovanni ed Azzo signori di
Sassuolo; tolse loro Fiorano ed assediò
la terra di Sassuolo, essendosi uniti al
suo esercito in persona <i>Cane dalla Scala</i>
e i marchesi d'Este. Ebbe quella terra e
Monte Zibbio. I Bolognesi, oltre alla protezione
da lor professata ai signori di
Sassuolo, riceverono anche lettera ed
ordine dal papa di procedere ostilmente
contra di Passerino, e che si predicasse
la crociata contra di lui, siccome dichiarato
eretico per l'eresia del ghibellinismo,
a fine di frastornar gli aiuti ch'esso Passerino
e Cane potessero dare a Castruccio
e a Borgo San Donnino assediato.
Perciò i Bolognesi con tutte le lor forze
nel luglio e ne' seguenti mesi altro mestier
non fecero che di saccheggiar le
ville di Albareto, Sorbara, Roncaglia,
Solara, Camurana, ed assaissime altre,
con danno inestimabile dei cittadini e distrittuali
di Modena. Nel dì 29 di settembre
riuscì a Passerino di avere per tradimento
Monte Veglio, castello de' Bolognesi.
Corse tosto il popolo di Bologna
all'assedio di quel castello, e vi stette
sotto un mese e mezzo. Attese intanto
Passerino a raunar gente per rimuoverli
di là. Venne con assai fanteria e
cavalleria <i>Rinaldo marchese</i> d'Este e signor
di Ferrara. <i>Cane dalla Scala</i> con
molte forze vi giunse anch'egli; ma inteso
che Passerino volea aspettare <i>Azzo
<span class="pagenum" id="Page_449">[449]</span>
Visconte</i>, il quale, dopo la vittoria di Castruccio
ad Altopascio, dovea restituirsi
in Lombardia, se ne tornò a Verona,
perchè fra lui e <i>Galeazzo</i>, padre d'esso
Azzo, erano nate delle amarezze. Rinaldo
Estense fu dichiarato capitan generale
dell'armata, ed, arrivate le squadre di
Azzo Visconte, passarono tutti il Panaro,
la Muzza e la Samoggia, e presentarono
la battaglia ai Bolognesi nel luogo
di Zappolino, nel dì 15 di novembre. Al
primo assalto furono rovesciati i Bolognesi;
e però essi attesero a menar non
le mani, ma i piedi. Fanno le storie modenesi <span class="fnote">[Johan. de Bazano, Chron., tom. 15 Rer. Ital.]</span>
l'esercito di Bologna consistente
in trenta mila fanti e mille e cinquecento
cavalli, e quello de' Modenesi
in otto mila pedoni e due mila cavalli <span class="fnote">[Istorie Pistolesi, tom. 11 Rer. Ital. Giovanni
Villani, lib. 9, cap. 321.]</span>.
Dicono uccisi più di due mila Bolognesi,
e presi più di mille e cinquecento, fra i
quali Angelo da San Lupidio podestà di
Bologna, Malatestino de' Malatesti, Sassuolo
da Sassuolo, Jacopino e Gherardo
Rangoni fuorusciti di Modena, Filippo
de' Pepoli ed altri nobili. Oltre a mille
cavalli, acquistarono i vincitori immensa
copia d'armi, tende e bagaglio, che si
calcolò ducento mila fiorini d'oro. Nel
giorno seguente marciò innanzi il vittorioso
esercito; ebbe e saccheggiò il castello
di Crespellano; poscia nel dì 17
continuò il viaggio sino al borgo di Panigale
e alle porte di Bologna, dove, per
far onta a quel popolo, furono corsi tre
pallii, uno in onore di <i>Azzo Visconte</i> signor
di Cremona; un altro per li <i>marchesi
estensi</i>, ed uno per <i>Passerino</i> signor
di Mantova e Modena. Fu dato il sacco e
il fuoco ai palazzi e contorni di Bologna,
alle ville di Unzola, Rastellino, Argelata,
San Giovanni in Persiceto, Castelfranco
ed altre. Nel dì 24 si rendè a Passerino
il castello di Bazzano; ed in tal maniera
terminò in queste parti la campagna. Cosa
dicessero i facili interpreti de' giudizii di
Dio, al vedere cotanti sinistri avvenimenti
<span class="pagenum" id="Page_450">[450]</span>
delle crociate di papa Giovanni XXII, io
nol so dire.
</p>

<p>
Sul principio di quest'anno, essendo
finite le tregue co' Padovani <span class="fnote">[Cortus. Chron., tom. 12 Rer. Ital. Chron.
Patavin., tom. 8 Rer. Ital.]</span>, <i>Cane
dalla Scala</i> non tardò a vendicarsi degli
affanni a lui dati da quel popolo nell'anno
precedente; prese varii luoghi del Padovano,
e portò gl'incendii e saccheggi fino
alle porte di Padova. S'interpose <i>Lodovico
il Bavaro</i>, e fece rinnovar la tregua
fino alla festa di san Martino; e compromesso
fu fatto in lui di quelle differenze.
Ma Padova, oltre alla guerra esterna, ne
ebbe in quest'anno anche un'interna.
Ubertino da Carrara e Tartaro da Lendenara,
perchè insolentivano nella città,
ed uccisero Guglielmo Dente, furono banditi
e ricorsero a Cane Scaligero. Paolo
fratello di esso Guglielmo rivolse i pensieri
della vendetta contra degli altri
Carraresi innocenti, e nel dì 22 di settembre,
assistito copertamente dal podestà
e dal presidio tedesco, mosse a rumore
il popolo contra di essi. Per un'ora
si fece aspro combattimento nelle piazze,
e così nobilmente si sostennero i valorosi
Carraresi, che Paolo Dente fu forzato
alla fuga, ma con riportarne essi di
molte ferite. Per cagione d'esse Marsilio
maggiore picchiò alla porta della morte;
Niccolò, Obizzo e Marsilio minore n'ebbero
anch'essi la lor parte. Tornarono
poscia in Padova Ubertino da Carrara e
Tartaro da Lendenara, amendue giovinastri
scapestrati. Numero non c'è delle
loro insolenze; giustizia più non si faceva
in Padova; tutto andava alla peggio.
Ne dovea ben ridere Cane, che facea
continuamente l'amore a quella nobil
città. Dopo la vittoria di Altopascio stette
poco in riposo il prode <i>Castruccio</i> signor
di Lucca e di Pistoia. Prese Segna, ed ivi
si afforzò nel dì 30 di settembre <span class="fnote">[Giovanni Villani, lib. 9, cap. 315.]</span>, e
poscia cominciò le sue scorrerie fino alle
porte di Firenze, saccheggiando, bruciando
e guastando tutto quel paese. Nella
<span class="pagenum" id="Page_451">[451]</span>
festa di san Francesco, a dì 4 d'ottobre,
fece sotto quella città correre tre pallii,
uno da uomini a cavallo, un altro da
fanti a piè, ed il terzo da meretrici: il
tutto in dispetto e vergogna de' Fiorentini,
i quali, quantunque avessero dentro
gran cavalleria e gente a piè innumerabile,
pure non osarono mai d'uscire a
fargli contrasto. Tornò Castruccio nel
dì 26 d'ottobre a dar loro un altro rinfresco;
ed Azzo Visconte, che tuttavia
era con lui, volendo rendere la pariglia
a' Fiorentini, i quali aveano fatto correre
il pallio sotto Milano, ne fece correre anche
egli uno alla lor vista, e poi s'inviò
verso Modena, siccome abbiam detto. Prese
Castruccio la Rocca di Carmignano, il
castello degli Strozzi ed altri luoghi, e
con sua oste andò scorrendo infino a
Prato. Gran costernazione era in Firenze
per tali disastri, a' quali ancora s'aggiunse
un'epidemia per la tanta gente rifuggita
nella città. Ben cento mila fiorini d'oro
ricavò Castruccio dal riscatto de' prigioni
fatti in quest'anno, col qual rinforzo
gagliardamente sostenne la guerra.
Per altro era anch'egli scomunicato e
condannato dal papa qual nemico della
Chiesa ed eretico. Per essere diffamato
per tale, niente più vi voleva che l'essere
ghibellino. Fu nell'ottobre di quest'anno <span class="fnote">[Henric., Rebdorf. Cortus. Hist., tom. 12 Rer.
Ital. Giovanni Villani, et alii.]</span>
che <i>Lodovico il Bavaro</i> rimise in
libertà <i>Federigo duca</i> d'Austria, il quale,
vinto dagli affanni della prigionia, fece a
lui una cessione di tutti i suoi diritti sopra
la corona. Ma, secondo alcuni scrittori,
non è ben chiaro in che consistesse
l'accordo seguito fra loro. I documenti
portati dal Rinaldi <span class="fnote">[Raynal., in Annal. Eccles.]</span> abbastanza confermano
che Federigo fece quella rinunzia,
benchè forse se ne pentisse dipoi, e
che il papa la dichiarò nulla; e che <i>Leopoldo</i>
suo fratello, il quale non vi acconsentì,
nell'anno seguente terminò colla
morte tutte le sue contese. Spedì nel
maggio di quest'anno il <i>re Roberto</i> ai
<span class="pagenum" id="Page_452">[452]</span>
danni della Sicilia <i>Carlo duca</i> di Calabria
suo figliuolo con una formidabile flotta
di galee e di legni grossi da trasporto,
fra' quali si contarono venti galee di Genovesi <span class="fnote">[Georgius Stella, Annal. Genuens., tom. 17
Rer. Ital.]</span>.
Oltre alla gran fanteria, menò
egli circa due mila e cinquecento cavalli.
Sbarcata presso a Palermo questa potente
armata, imprese l'assedio di quella città,
e vi stette sotto più di cinque mesi, con
guastare intanto ed incendiar molte parti
di quell'isola, e poi se ne tornò con Dio.
Non altra gloria che questa riportò egli
nel suo ritorno a Napoli. Leggesi questa
guerra descritta da Niccolò Speciale <span class="fnote">[Nicolaus Specialis, lib. 7, cart. 17, tom. 10
Rer. Ital.]</span>.
Erano gli Aragonesi e Catalani all'assedio
di Cagliari in Sardegna, città che forse
sola restava ai Pisani in quell'isola. Nel
dicembre fecero essi Pisani armare venti
galee ai fuorusciti genovesi, padroni di
Savona, e con queste ed altre loro navi
fecero vela per soccorrere quella città.
Ma i Catalani, con prendere otto di quelle
galee, obbligarono l'altre a ritornarsene
indietro con poco loro piacere. Nell'anno
1297 s'era data la città di Comacchio
ad <i>Azzo marchese</i> d'Este, signor di Ferrara,
Modena e Reggio <span class="fnote">[Piena Esposizione, cart. 268 e 365.]</span>. Le disgrazie
poi sopravvenute alla casa d'Este nel 1308
la fecero passare in altre mani. Nel dì 6
di febbraio dell'anno presente tornò essa
spontaneamente sotto la dolce signoria
de' marchesi d'Este Rinaldo ed Obizzo,
dominanti in Ferrara.
</p>

<hr />
</div>

<div class="chapter">
<h2 class="hidden" id="MCCCXXVI">MCCCXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxvi</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Giovanni XXII</span> papa 11.</td>
  </tr>
  <tr>
    <td>Imperio vacante.</td>
  </tr>
</table>

<p>
Non si sa che <i>Galeazzo Visconte</i> in
questi tempi cosa alcuna di rilievo operasse,
forse perchè trattava qualche aggiustamento
col papa, o perchè non si
fidava de' suoi parenti e de' nobili di Milano.
Perciò <i>Passerino</i>, restato quasi solo
<span class="pagenum" id="Page_453">[453]</span>
in ballo, nel dì 28 di gennaio <span class="fnote">[Moranus, Chron. Mutinens., tom. 11 Rer. Italic.]</span> fece
una pace svantaggiosa coi Bolognesi,
come se avesse ricevuta egli, e non data
una rotta nell'anno antecedente; imperocchè
restituì loro Bazzano e Monteveglio,
con tutti i prigioni <span class="fnote">[Johannes de Bazano, Chron., tom. 15 Rer. Italic.]</span>, a riserva di
Sassuolo da Sassuolo, che condusse a
Mantova, e di cui poscia si sbrigò col
veleno. A lui restituirono i Bolognesi
Nonantola e la torre di Canoli. Ma nulla
giovò a Passerino questa pace. Venne in
questi tempi il <i>cardinal Beltrando</i> a Parma,
e quel popolo nel dì 27 di settembre
si diede a lui, <i>vacante imperio</i>. Altrettanto
fece nel dì 4 di ottobre la città di Reggio <span class="fnote">[Gazata, Chron. Regiens., tom. 18 Rer. Ital.]</span>.
Avea già esso legato mosse le
sue armi contra del medesimo Passerino
dominante in Mantova e Modena. Verzusio
Lando capitano della Chiesa, colla
armata pontificia venuto nel marzo sul
Modenese, pose l'assedio a Sassuolo, ed
in pochi dì s'impadronì del borgo e della
rocca. Prese dipoi Gorzano, Spezzano e
Marano. Per forza ebbe Castelvetro, con
mettere a filo di spada quel presidio,
eccettochè i due podestà. Nel dì 3 di luglio
lo stesso Verzusio, coi fuorusciti di
Modena, cioè Rangoni, Pichi dalla Mirandola,
Sassuoli, Savignani, Guidoni,
Grassoni, Boschetti, ed altri, venne sotto
Modena, mettendo a ferro e fuoco tutti i
contorni. Bruciò due borghi della città,
cioè quei di Bazovara e Cittanuova; e i
cittadini stessi diedero poscia alle fiamme
gli altri due di Ganaceto e d'Albareto.
Si sottopose a Verzusio il castello di
Formigine, e così a poco a poco venne
in suo potere tutto il contado, se si eccettuano
Campo Galliano, il Finale, San
Felice e Spilamberto. Passò egli dipoi
a' danni di Carpi, e bruciò in quelle parti
più di secento case. Anche i Bolognesi <span class="fnote">[Chron. Bononiense, tom. 18 Rer. Ital.]</span>,
dimentichi ben tosto della pace fatta,
corsero ai danni del Modenese. Un'altra
<span class="pagenum" id="Page_454">[454]</span>
parte dell'esercito pontificio inviata a
Borgoforte, tolse a Passerino parte del
suo territorio di qua da Po, e gli diede
anche una rotta su quel di Suzara. Tentarono
bensì <i>Obizzo marchese</i> d'Este <span class="fnote">[Chron. Estense, tom. 15 Rer. Ital. Gazata,
Chron. Regiens., tom. 18 Rer. Ital.]</span>
ed <i>Azzo Visconte</i>, uniti con Passerino,
di fare una diversione all'armi pontificie,
venendo con grosso naviglio per Po a
Viadana e Cremona, ma senza operar
cosa alcuna di riguardo. Non si sa che
<i>Cane dalla Scala</i> in quest'anno facesse
veruna impresa. Probabilmente era anche
egli in qualche trattato col pontefice;
e sappiamo dalla Cronica Veronese <span class="fnote">[Chron. Veronense, tom. 8 Rer. Ital.]</span>,
che nel dì 9 di luglio comparvero a Verona
gli ambasciatori di <i>papa Giovanni
XXII</i> e del <i>re Roberto</i>, ed ebbero molti
ragionamenti con esso Cane, ma senza
penetrarsi i lor segreti. Si tenne ancora
un parlamento in San Zenone di Verona
nel dì suddetto, dove intervennero Passerino,
i marchesi estensi, e Galeazzo
Visconte, per trattare dei fatti loro.
</p>

<p>
Sbigottiti intanto i Fiorentini per li
continui progressi di <i>Castruccio</i>, misero
bensì nuove gabelle per adunar danaro,
e spedirono in Germania ed altrove per
assoldar gente <span class="fnote">[Giovanni Villani, lib. 9, cap. 328. Istorie
Pistolesi, tom. 11 Rer. Ital.]</span>; ma il migliore scampo
e ripiego fu creduto quello di raccomandarsi
ai capi primarii de' Guelfi, cioè a <i>papa
Giovanni</i> e al <i>re Roberto</i>. Si servì Roberto
di questa congiuntura per suggerire
ai suoi ben affetti di Firenze che prendessero
per loro signore <i>Carlo duca</i> di
Calabria suo figliuolo. Il negozio si fece.
Gli fu data la signoria di Firenze per
dieci anni, con obbligo di mantenere in
servigio di quel popolo mille cavalieri
coll'assegno di ducento mila fiorini d'oro
per anno. Nel dì 13 di gennaio in Napoli
accettarono il re ed il duca questa elezione.
Castruccio, sentendo sì fatte nuove,
ne fu ben malcontento, e però, dato il
fuoco a Segna, si ritirò a Carmignano,
<span class="pagenum" id="Page_455">[455]</span>
dove fece di molte fortificazioni. Il generale
de' Fiorentini Pietro di Narsi nel dì 14
di maggio avea ordito un tradimento per
torgli quella terra, e con ducento cavalieri
de' migliori e cinquecento fanti
andò a quella volta. Informatone Castruccio
(forse questo trattato era doppio),
il colse in un agguato, lo sconfisse
e l'ebbe prigione con altri assai. Fecegli
tagliar la testa, perciocchè avea contravvenuto
al giuramento fatto di non essere
contra di lui, allorché un'altra volta fu
suo prigione. Mandò il papa per suo legato
in Toscana il <i>cardinal Giovanni</i> degli
Orsini, che seco condusse quattrocento
cavalieri provenzali, ed entrò in Firenze
nel dì 30 di giugno. Colà prima, cioè nel
dì 17 di maggio, era pervenuto <i>Gualtieri</i>
duca d'Atene e conte di Brenna con
quattrocento cavalieri, inviatovi per suo
vicario dal duca di Calabria, il quale da
lì a cinque giorni pubblicò lettere papali,
come il pontefice avea creato il <i>re Roberto</i>
vicario d'imperio in Italia, <i>vacante
imperio</i>. Poscia nel dì 12 di luglio arrivò
a Siena <span class="fnote">[Chron. Sanense, tom. 10 Rer. Ital. Giovanni
Villani, lib. 9, cap. ultim.]</span> Carlo duca di Calabria con
copiosa gente d'armi. Seco era la moglie
e <i>Giovanni principe</i> della Morea,
suo zio paterno, e gran baronia. Dimandò
la signoria di quella città, e per
questo vi fu non poco rumore; ma in
fine consentì quel popolo di dargliela per
cinque anni avvenire. Fatto far pace fra
i Tolomei e Salimboni, se ne partì, e nel
dì 30 di luglio arrivò a Firenze, ricevuto
ivi con processione ed immenso onore.
L'accompagnavano mille e cinquecento
lance; e, richieste le amistà, ebbe da' Sanesi
trecentocinquanta cavalieri, trecento
da' Perugini, ducento da' Bolognesi, cento
dagli Orvietani, cento dai Manfredi signori
di Faenza, oltre a molti altri: di maniera
che, congiunta questa gente con i quattrocento
cavalieri già venuti col duca
d'Atene, e colla fanteria e cavalleria dei
Fiorentini, fu al suo comando una fioritissima
armata. Tuttavia nulla di rilevante
<span class="pagenum" id="Page_456">[456]</span>
operò egli in quest'anno per la
diligenza e prodezza di Castruccio, il
quale ridusse a nulla gli sforzi del marchese
Spinetta Malaspina collegato col
duca di Calabria, e fece tornare a Firenze
l'armata di esso duca senza aver
conquistata veruna fortezza, e però con
onta e vergogna. Cominciarono ben tosto
i Fiorentini a provare il peso del novello
loro signore, perchè non mantenne
loro i patti, e mandò per terra l'autorità
de' loro priori, e in un anno costò il suo
governo a quella città più di quattrocento
migliaia di fiorini d'oro. Ma il riccio era
entrato nella tana, e i Fiorentini non
trovarono miglior riparo contro al temuto
ed odiato Castruccio, il quale
tenne dipoi gran tempo a bada il legato
ed il duca con lusinghe di pace e d'accordo.
</p>

<p>
Altra maniera non seppe pensare il
re Roberto per ridurre a' suoi voleri <i>Federigo
re</i> di Sicilia, che di spedir ogni
anno l'armata sua a dare il guasto a
quell'isola, tanto che, stanchi quegli abitanti,
si gittassero nelle sue braccia <span class="fnote">[Nicolaus Specialis, lib. 7, cap. 19, tom. 10
Rer. Italic. Giovanni Villani, lib. 9, cap. 347.]</span>.
Però in quest'anno ancora sul fine di
maggio inviò colà una flotta di ottanta
vele col <i>conte Novello</i> della casa del Balzo,
che puntualmente eseguì gli ordini del
re con guastar le contrade di Patti, Milazzo,
Cattania, Agosta e Siracusa. Il che
fatto, senza aver provato contrasto alcuno,
se ne venne in Toscana, dove
prese due castella ai conti di Santa Fiora.
Trattando la città di Fermo nella marca
in quest'anno accordo colla Chiesa, quei
di Osimo con altri Ghibellini vi entrarono,
e, messo il fuoco al palagio del
comune, vi arsero o magagnarono molta
buona gente, e sturbarono tutta la concordia.
In Rimini la matta voglia di dominare
fece vedere in quest'anno una
brutta scena <span class="fnote">[Chron. Caesen., tom. 14 Rer. Ital. Giovanni
Villani, lib. 9, cap. 350. Cronica Riminese, tom. 15
Rer. Ital.]</span>. Essendo mancato di
<span class="pagenum" id="Page_457">[457]</span>
vita nell'aprile <i>Pandolfo Malatesta</i> signore
di quella città, gli succedette nel
dominio <i>Ferrantino</i> figliuolo di Malatestino,
e nipote di esso Pandolfo. Nel dì 9
di luglio Ramberto figliuolo del fu Giovanni
Malatesta invitò esso Ferrantino
con altri Malatesti ad un convito, dove
fece prigione lui e Malatestino di lui figliuolo,
e Frarino e Galeotto de' Malatesti.
Fu a rumore tutta la città. Polentesa
moglie di Malatestino, coraggiosa
donna, corse colla spada sguainata in
piazza, e, presa la bandiera, cercò di
muovere in suo favore il popolo; ma
perchè fu creduto che i presi fossero
stati uccisi, non ebbe seguito. Da lì a
tre dì Malatesta figliuolo del fu Pandolfo,
che era a Pesaro, entrò in tempo di notte
in Rimini, e, venuto il dì, fu obbligato
Ramberto a fuggirsene alle sue terre di
Ceola e Castiglione; e nel viaggio da quei
di Santo Arcangelo gli furon tolti i prigioni,
che se ne tornarono ben allegri a Rimini.
Fece poi Ferrantino guerra alle terre
d'esso Ramberto, il quale (mi sia lecito
riferirlo qui fuor di sito) cercò da lì innanzi
tutte le vie di rimettersi in grazia
di lui. Erano corsi regali innanzi e indietro,
e tutto parea ben disposto, quando
nell'anno 1329 oppure 1330, Ferrantino
(Girolamo Rossi <span class="fnote">[Rubeus, Histor. Ravenn., lib. 6.]</span> dice Malatestino
figliuolo di Ferrantino, e così la
Cronica di Cesena <span class="fnote">[Chron. Caesen. Cronica Riminese.]</span>) fece ordinare una
caccia: di tale occasione si servì Ramberto
per presentarsegli davanti, e dimandargli
colle ginocchia a terra perdono
delle passate offese. La risposta che
gli diede Ferrantino, ossia Malatestino,
fu di cacciar mano ad un coltello, e scannarlo.
Dominando in Cesena Ghello da
Calisidio, nel dì 20 di giugno Rinaldo
de' Cinci, fattolo prigione, occupò la signoria
di quella città. Nel dì 12 di luglio
Aimerigone, maresciallo delle genti del
papa in Romagna, e Amblardo Visconte,
nipoti d'<i>Aimerigo arcivescovo</i> di Ravenna
e conte della Romagna, entrati con poca
<span class="pagenum" id="Page_458">[458]</span>
gente in Cesena, ed, alzato rumore nel
popolo, presero il suddetto Rinaldo, al
qual poscia fu mozzato il capo, e quella
città restò pienamente in potere degli uffiziali
pontificii. Nel marzo ancora di questo
anno <i>Azzo Visconte</i>, signore di Cremona,
coi fuorusciti di Brescia <span class="fnote">[Malvec., Chronic. Brixian., tom. 14 Rer.
Italic.]</span> e coi rinforzi
di <i>Passerino</i> signor di Mantova, ostilmente
entrò sul Bresciano, e prese le castella
di Trenzano, Roado, Coccai, Erbusco,
Cazzago ed altri luoghi, dando un gran
guasto a quel paese.
</p>

<hr />
</div>

<div class="chapter">
<h2 class="hidden" id="MCCCXXVII">MCCCXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxvii</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Giovanni XXII</span> papa 12.</td>
  </tr>
  <tr>
    <td>Imperio vacante.</td>
  </tr>
</table>

<p>
Fece negozio in questi tempi il cardinale
legato di Lombardia <i>Beltrando dal
Poggetto</i> per aver la signoria di Bologna <span class="fnote">[Matthaeus de Griffonibus. Chron. Bonon.,
tom. 18 Rer. Ital. Chron. Bononiense, tom. eodem.
Chron. Estense, tom. 15 Rer. Ital.]</span>;
e quel popolo, avendo consentito
ai di lui voleri sotto certi patti, spedì
ambasciatori a Parma, invitandolo a venire
a prenderne il possesso. Nel dì 5 di
febbraio arrivò egli colà, incontrato con
gran solennità e col carroccio dal popolo,
che fece incredibil festa e bagordi
per più giorni, come se fosse calato un
angelo dal cielo. Trovavasi la città di
Modena in gravi angustie, perchè circondata
all'intorno da città che s'erano date
ai capitani del papa; la maggior parte ancora
delle sue castella ubbidivano ai nemici;
nè Passerino si sentiva forze per
darle sufficiente soccorso. Però cominciarono
alcuni nobili a meditar la maniera di
scuotere il giogo <span class="fnote">[Moranus, Chron. Mutinens., tom. 11 Rer.
Ital. Johannes de Bazano, tom. 15 Rer. Ital.]</span>. Il legato anch'egli coi
fuorusciti con segrete ambasciate loro
aggiugneva sproni. Nel dì 2 d'aprile si
scoprì una congiura fatta da Tommasino
da Gorzano, unito con altri nobili
e plebei. Furono presi, e la pagarono
colla testa. Intanto il legato co' Bolognesi
<span class="pagenum" id="Page_459">[459]</span>
mise a sacco e fuoco il basso Modenese,
ebbe il castello di Solara, e a maggiori
angustie ridusse il popolo di Modena.
Veggendo il vicario di Passerino
di non essere sicuro in mezzo a tanta
turbazione de' cittadini, si ritirò fuori
della città. Allora i Pii, i Gorzani e i
Fredi commossero all'armi il popolo, e
nel dì cinque di giugno con amichevol forza
e senza spargimento di sangue ne fecero
uscire la guarnigion di Passerino, che
per tanti anni avea smunta e tiranneggiata
questa città col suo territorio. Trattarono
poscia accordo col cardinale legato,
e si sottomisero al di lui governo,
<i>vacante imperio</i>, con varii patti e riserve,
registrate nella Cronica del Morano. Così
questa afflitta città cominciò a respirare,
ma senza che la fazion dominante permettesse
l'entrarci a molti nobili fuorusciti,
con lasciar nondimeno ad essi goder
le rendite loro. Per questi ed altri
progressi del legato pontificio, e, molto
più, per la venuta in Toscana di Carlo
duca di Calabria con tante forze, i caporali
ghibellini si vedeano in poco buono
stato, e temevano di lor rovina. Avvisaronsi
adunque di chiamare in Italia <i>Lodovico
il Bavaro</i>, per opporre forza a
forza <span class="fnote">[Cortus. Chron., tom. 12 Rer. Ital. Chron.
Estense, tom. 15 Rer. Ital. Giovanni Villani, lib. 10,
cap. 15.]</span>. Venne egli a Trento nel mese
di febbraio, e quivi tenuto fu un gran
parlamento, a cui intervennero <i>Marco
Visconte</i>, <i>Passerino</i> de' Bonacossi, <i>Obizzo
marchese</i> d'Este, <i>Guido Tarlati</i> vescovo
d'Arezzo, gli ambasciatori di <i>Castruccio</i>,
de' Pisani e di <i>Federigo re</i> di Sicilia. Vi
andò ancora <i>Cane dalla Scala</i>, ma accompagnato
da settecento cavalli, perchè non
si fidava del duca di Carintia, a cagion
della guerra ch'egli avea co' Padovani,
de' quali era allora signore quel duca.
Richiese Cane il dominio di Padova con
esibire al Bavaro gran somma di danaro;
e perchè non ebbe l'intento, se ne partì
disgustato, minacciando d'accordarsi tosto
col legato del papa. Tanto fecero gli
<span class="pagenum" id="Page_460">[460]</span>
amici, che tornò indietro, e seguì poi una
tregua fra lui e i Padovani. In quel parlamento
fu conchiuso che il Bavaro calasse
in Italia, e venisse a prendere la corona del
regno, promettendogli i capi de' Ghibellini
cento cinquanta mila fiorini d'oro. Se
vero è ciò che scrive il Villani, in quel
parlamento Lodovico pubblicò che <i>papa
Giovani XXII</i> era eretico, e non degno
papa, opponendogli varii articoli, secondochè
a lui era stato suggerito da due
dotti ribaldi, cioè da Marsilio da Padova
e da Giovanni Giandone, ossia di Gant,
che coi loro velenosi scritti condussero
il Bavaro a varie empietà e pazzie. Era
egli veramente irritato forte contra del
papa, parendogli una fiera ingiustizia
quel non volerlo riconoscere per re dei
Romani, e ciò per fini politici; ma egli
tenne una via obbrobriosa ed indegna per
vendicarsene.
</p>

<p>
Nel dì 13 di marzo si partì da Trento
esso Lodovico Bavaro, e poscia sul principio
di maggio venne per le montagne,
arrivò a Como, menando seco appena
seicento cavalli, ed era bene scarso di
moneta. Venne poi di Germania molta
cavalleria, allorchè fu giunto a Milano <span class="fnote">[Bonincontr. Morigia, Chron. Mod., tom. 12
Rer. Ital.]</span>,
dove nel dì 16 di maggio con grande
onore il ricevette <i>Galeazzo Visconte</i>.
Quantunque Marco fratello e Lodrisio
zio d'esso Galeazzo con altri nobili avessero
declamato forte contra del medesimo
Galeazzo, pure il Bavaro gli confermò il
vicariato, ossia la signoria di Milano,
Pavia, Lodi e Vercelli. Quindi fu intimato
il dì della Pentecoste per la sua coronazione <span class="fnote">[Chron. Estense, tom. 15 Rer. Ital. Giovanni
Villani, lib. 10, cap. 18. Chron. Veronense,
tom. 18 Rer. Ital.]</span>.
Concorse ad onorare questa
funzione <i>Cane dalla Scala</i> con mille e
cinquecento cavalli ed altrettanti fanti
(scrivono solamente cinquecento altri
storici); e venne anche, per quanto fu creduto,
con qualche speranza di procacciarsi
la signoria di Milano, ben sapendo il mal
<span class="pagenum" id="Page_461">[461]</span>
animo che nudriva contra di Galeazzo la
nobiltà milanese; ma gli andò fallito il
colpo. Già gli avea esso Galeazzo preparato
l'ospizio nel monistero di Santo
Ambrosio, fuor di Milano. Fece Cane fabbricare
in una notte un ponte sulla fossa
della Posterla, per entrare a suo piacimento
nella città. Galeazzo l'altra notte
gliel fece disfare; tal contesa fu poi rimessa
nel Bavaro. Seguì la coronazione
d'esso Lodovico colla corona ferrea <span class="fnote">[Annal. Mediol., cap. 16 Rer. Ital. Giovanni
Villani, lib. 10, cap. 18. Gazata, Chron. Regiens.,
tom. 18 Rer. Ital. Gualvaneus Flamma, cap. 366.]</span>,
e di <i>Margherita</i> sua consorte con corona
d'oro, nel dì 31 di maggio (v'ha chi
dice nel dì primo di giugno) nella basilica
di Santo Ambrosio; e giacchè era
bandito da Milano frate <i>Aicardo arcivescovo</i>,
fecero quella funzione tre vescovi
scomunicati e interdetti dal papa, cioè
Federigo de' Maggi di Brescia, Guido
Tarlati di Arezzo ed <i>Arrigo</i> di Trento. Vi
intervennero ancora <i>Rinaldo marchese</i> di
Este e signor di Ferrara con trecento cavalieri,
e Francesco figliuolo di <i>Passerino</i>
signor di Mantova con trecento, ed altri
popoli ghibellini. Non passò gran tempo
che s'imbrogliarono gli affari di Galeazzo
Visconte col Bavaro. Ossia, come vuole
il Villani, che richiedendo il Bavaro una
contribuzion di danari, Galeazzo superbamente
gli rispondesse; oppure, come
altri vogliono, che Marco e Lodrisio Visconti
coll'altra nobiltà di Milano pontassero
tanto appresso il Bavaro per far
deporre Galeazzo, e ritornare a repubblica
la loro città: certo è che nel dì 20
di luglio il Bavaro fece mettere le mani
addosso ad esso <i>Galeazzo</i>, a <i>Luchino</i> e
<i>Giovanni</i> cherico suoi fratelli (<i>Stefano</i>
lor fratello morì all'improvviso in quel
giorno stesso, e fu creduto di veleno) e
ad Azzo suo figliuolo. Poscia intimò a
Galeazzo la pena della testa, se fra il
termine di tre dì non gli consegnava il
forte castello da lui fabbricato nella terra
di Monza. Mandò l'ordine Galeazzo, ma
indarno, perchè quel castellano un altro
<span class="pagenum" id="Page_462">[462]</span>
ordine innanzi avea avuto di non
darlo ad alcuno, se personalmente non
gliel comandava lo stesso Galeazzo. Corsero
colà la marchesana <i>Beatrice Estense</i>
sua consorte e Ricciarda sua figliuola,
tutte affannate, e colle man giunte scongiurarono
il castellano a cedere la fortezza;
e trovatolo più duro che mai, se ne
tornarono piene di doglia a Milano. Finalmente,
ben certificato quel castellano che
v'andava la testa del suo signore <span class="fnote">[Bonincontrus Morigia, Chron. Modoet.,
tom. 12 Rer. Ital.]</span>, consegnò
quel castello alle genti del vescovo
d'Arezzo, e nelle prigioni del medesimo
castello, fabbricate dallo stesso Galeazzo,
fu egli ristretto co' due suoi fratelli e col
figliuolo, verificandosi quanto per accidente
era stato predetto, se pur sussiste
quella predizione. Non gli mancavano
peccati da farne penitenza. Di questo
fatto gran piacere ebbero i nobili di Milano
e le città guelfe, ma il Bavaro si
tirò addosso una grande infamia per
tanta ingratitudine verso i Visconti; e di
qui si può dire ch'ebbe principio la meritata
sua rovina. Furono poi eletti ventiquattro
nobili, che reggessero a comune
la città di Milano; sopra lor nondimeno
istituì il Bavaro un suo vicario, che fu
Guglielmo da Monteforte.
</p>

<p>
Cavò esso Bavaro, in questi tempi,
ben ducento mila fiorini d'oro dalle borse
dei Ghibellini, e specialmente de' Milanesi;
poscia nel dì quinto, oppure nel dodicesimo
giorno d'agosto quasi alla sordina
uscì di Milano, e agli Orci del Bresciano
tenne un parlamento con <i>Cane
dalla Scala, Rinaldo Estense, Passerino</i>
ed altri capi ghibellini. Vuole il Villani <span class="fnote">[Giovanni Villani, lib. 10, cap. 31.]</span>
che il Bavaro conducesse colà
Marco, Luchino ed Azzo Visconti, i quali
poscia fuggirono, e cominciarono guerra
a Milano. Anche il Fiamma <span class="fnote">[Gualv. Flamma, cap. 365.]</span> scrive
che Giovanni, Luchino ed Azzo fra poco
tempo furono rilasciati, e ritenuto il
solo Galeazzo. Ma più fede merita Buonincontro
<span class="pagenum" id="Page_463">[463]</span>
Morigia, vivente allora in Monza,
che ci assicura essere stati i suddetti
Visconti rimessi in libertà solamente nell'anno
seguente; ed è certissimo che
Marco seguitò il Bavaro in Toscana.
Venne esso Bavaro colle sue genti a Cremona,
e pel contado di Parma e per la
via di Pontremoli passò alla volta di
Lucca, senza che il legato del papa, che
avea forze non poco grandi, gli facesse
contrasto alcuno per le montagne, siccome
avrebbe potuto. Fu accolto con sommo
onore da <i>Castruccio</i>, che si fece, o
allora, o nel dì 4 di novembre, dichiarare
ed investire da lui duca di Lucca e Pistoia,
ed anche di Prato, San Gemignano,
Colle e Volterra <span class="fnote">[Istorie Pistolesi, tom. 11 Rer. Ital. Giovanni
Villani, lib. 10, cap. 36.]</span>, tuttochè non ne
fosse padrone, per isperanza di acquistar
que' luoghi, i quali aveano già preso per
lor signore <i>Carlo duca</i> di Calabria. Credevasi
Lodovico di entrar quetamente
in Pisa, città sempre stata camera dell'imperio,
e perciò, senza entrare in Lucca,
cavalcò tosto colà. Ma quei che governavano
la città, per timore di perdere
il loro stato, e per odio a Castruccio, gli
serrarono le porte in faccia, e si accinsero
alla difesa. Castruccio colle sue forze
fu chiamato colà; v'andarono anche
assai balestrieri della riviera di Genova,
e si diede principio all'assedio di quella
città nel dì 6 di settembre. Durò questo
un mese; e, nata poi discordia fra quei
cittadini, capitolata la resa, gli aprirono
le porte. Pose il Bavaro ai Pisani una
colta di sessanta mila fiorini d'oro, e
dietro a questa un'altra di cento altri
mila; e bisognò pagarli. A tante estorsioni
si vide come morto quel popolo.
Altri cinquanta mila si crede che raccogliesse
da Castruccio per li suddetti privilegii,
e per averlo parimente creato suo
vicario in Pisa <span class="fnote">[Istorie Pistolesi. Cortus. Chron., tom. 12
Rer. Ital. Giovanni Villani, lib. 10, cap. 34.]</span>. Succedette in questi
tempi davanti allo stesso Bavaro una
villana contesa di parole fra <i>Guido vescovo</i>
<span class="pagenum" id="Page_464">[464]</span>
d'Arezzo ed esso <i>Castruccio</i>, in cui
l'un l'altro chiamò traditore. Il vescovo
arrabbiato si partì per tornarsene alla
sua signoria di Arezzo; ma, caduto infermo
al castello di Monte Nero in Maremma,
quivi scomunicato, pentito nondimeno,
secondo alcuni, terminò i suoi
giorni. <i>Pier Saccone</i> da Pietramala divenne
poi signore d'Arezzo e di Città
di Castello. Lodovico nel dì 21 di dicembre
con tre mila cavalieri e grossa fanteria
s'inviò per Maremma alla volta di
Roma; il che udito dal duca di Calabria,
anch'egli si mosse da Firenze colla moglie,
con tutti i suoi baroni e con mille
e cinquecento cavalli nel dì 28 del mese
suddetto, per accorrere alla difesa del
regno di Napoli.
</p>

<p>
In quest'anno <span class="fnote">[Nicolaus Specialis, lib. 7, cap. 20, tom. 10
Rer. Ital.]</span> nel mese di luglio
il <i>re Roberto</i> tornò a spedire in Sicilia
Rogieri da Sanguineto conte di Catanzaro
con settanta galee, fra le quali diecisette
de' Genovesi, a dare il solito guasto
a quell'isola; ma poco profitto ne ricavò.
Nel tempo stesso, affin di prevenire i disegni
del Bavaro calato in Lombardia,
mandò <i>Giovanni principe</i> della Morea
suo fratello con mille cavalli ad afforzar
le terre del ducato di Spoleti e di Campagna.
Questi volle entrare in Roma; non
gliel permisero i Romani. Andò a Viterbo;
e, trovato quel popolo contrario a' suoi
voleri, guastò il paese. Intanto cinque galee
di Genovesi al servigio d'esso re Roberto
presero la città d'Ostia, e la diedero
alle fiamme; del che i Romani concepirono
grande odio contra d'esso re, nè vollero
ammettere il <i>cardinale Orsino</i> legato, che
da Firenze passò colà per mettere pace.
Nel dì 28 di settembre esso legato col
principe suddetto della Morea s'impadronì
di San Pietro e della città Leonina,
con tagliar a pezzi que' Romani che
v'erano in guardia, ma nel dì seguente
tutto in armi l'infuriato popolo di Roma
ripigliò quel luogo. Nella notte del dì
<span class="pagenum" id="Page_465">[465]</span>
quinto di luglio, vegnente il dì sesto <span class="fnote">[Chron. Caesen., tom. 14 Rer. Ital.]</span>.
<i>Alberghettino</i> figliuolo di <i>Francesco dei
Manfredi</i> signor di Faenza, ad istigazione,
per quanto fu creduto, di <i>Ostasio da
Polenta</i>, scacciò da Faenza la guarnigione
del padre, che era allora fuori della città,
e se ne fece signore. Ecco se mancava in
secoli sì sconvolti ogni specie d'iniquità.
Cecco de' Manfredi, che l'aveva aiutato
a questo tradimento, proditoriamente ne
fu anch'egli dipoi scacciato con altri
della casa de' Manfredi. Era in questi
tempi signore d'Imola <i>Ricciardo de' Manfredi</i>:
perchè quel popolo scoprì ch'egli
voleva dar la città al <i>cardinal Beltrando</i>
dal Poggetto legato pontificio, nel primo
dì, oppure nell'ottavo di settembre, si
mosse a rumore, e sulla piazza venne
alle mani con lui e colla gente della Chiesa.
Rimasero soperchiati que' cittadini;
ve ne furono morti più di quattrocento, e
la città andò a sacco; laonde rimase
tutta desolata. Fece poi guerra il legato a
Faenza, unito col suddetto Ricciardo;
ma Alberghettino de' Manfredi valorosamente
si difese. Borgo San Donnino in
Lombardia nel dicembre di quest'anno,
per trattato fatto con que' terrazzani, si
arrendè al figliuolo di Giberto da Correggio.
V'entrò egli a nome del legato
pontificio, che per averlo spese buona
somma di danaro. Gli Spinoli ghibellini
tolsero alla città di Genova <span class="fnote">[Georgius Stella, Annal. Genuens., tom. 17
Rer. Ital.]</span> l'importante
castello di Monaco. E nel dì 30 di
maggio i Piacentini con grosso naviglio
per Po andarono a Cremona <span class="fnote">[Chron. Estense, tom. 15 Rer. Ital.]</span>, sperando
di conquistar quella città; ma i Cremonesi
virilmente si difesero, e infine
diedero una sconfitta ai mal venuti. Leggonsi
nella Storia Ecclesiastica sotto questo
anno <span class="fnote">[Raynaldus, in Annal. Eccles.]</span> le lettere del popolo romano
a <i>papa Giovanni XXII</i>, pregandolo istantemente
di venire a Roma alla sua sedia.
Con belle parole e varii pretesti si scusò
<span class="pagenum" id="Page_466">[466]</span>
il pontefice di non poter per ora esaudirli,
e raccomandò forte ai Romani di
andar d'accordo col <i>re Roberto</i>, e di non
ammettere il Bavaro. Ma Sciarra Colonna,
capo de' Ghibellini, avea già preso delle
contrarie misure. Nel dì 23 d'ottobre il
suddetto pontefice fulminò contra del
Bavaro, come eretico, tutte le censure, ed
ogni altra pena spirituale e temporale
che si possa mai immaginare. Poscia nelle
tempora dell'Avvento fece la promozion
di dieci cardinali, tre de' quali italiani, sei
franzesi ed uno spagnuolo.
</p>

<hr />
</div>

<div class="chapter">
<h2 class="hidden" id="MCCCXXVIII">MCCCXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxviii</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Giovanni XXII</span> papa 13.</td>
  </tr>
  <tr>
    <td>Imperio vacante.</td>
  </tr>
</table>

<p>
Strepitosi avvenimenti e grandi mutazioni
furono in quest'anno in Italia <span class="fnote">[Giovanni Villani, lib. 10, cap. 47 e 53.]</span>.
Nel dì due di gennaio pervenne <i>Lodovico
il Bavaro</i> a Viterbo, dove da <i>Silvestro dei
Gatti</i>, che dominava in quella città, fu accolto
a grande onore. Costui, per ricompensa,
sotto varii pretesti fu poi da lì a
qualche tempo fatto prendere dal Bavaro,
e martoriato per sapere dov'era il suo
tesoro; sicchè perdè trentamila fiorini e
la signoria di Viterbo. A quella città nello
stesso tempo arrivò <i>Castruccio</i> con trecento
cavalieri de' suoi migliori, e mille
balestrieri. Non erano ben d'accordo i
Romani intorno all'accettare il Bavaro,
e gli spedirono ambasciatori a Viterbo
per patteggiar seco. Ma segretamente animato
egli da Sciarra dalla Colonna, e da
altri di parte ghibellina, trattenendo in
ciance gli ambasciatori, diede la marcia
all'esercito, e nel dì 7 del medesimo mese
giunse alla città Leonina, e smontò al
palagio di San Pietro, e vi dimorò quattro
giorni. Entrò poscia in Roma, e, salito
in Campidoglio, fece fare un'aringa al
popolo romano con una sparata di ringraziamenti,
di lodi e di promesse di esaltar
Roma alle stelle. Piacquero tanto queste
melate parole ai Romani, che il dichiararono
senatore e capitano di Roma per
<span class="pagenum" id="Page_467">[467]</span>
un anno. Poscia nel dì 17 d'esso mese,
giorno di domenica (e non già in altro
dì), si fece con somma solennità e magnificenza
la coronazion di Lodovico in
San Pietro, non già per le mani del romano
pontefice, o de' suoi delegati, come
conveniva, ma per quello di <i>Jacopo Alberti</i>
vescovo di Venezia, e di <i>Gherardo vescovo</i>
d'Aleria, anch'esso scomunicato. Perchè
alla funzione mancava il conte del
sacro palazzo, secondo il vecchio rituale,
Lodovico, dopo aver fatto cavaliere di sua
mano <i>Castruccio duca</i> di Lucca, conferì
a lui questa dignità. Fu coronata eziandio
<i>Margherita</i> sua moglie; e in tal congiuntura
il novello preteso imperadore pubblicò
tre decreti, uno per la conservazione
della fede cattolica, uno per la
riverenza dovuta agli ecclesiastici, ed uno
per la difesa delle vedove e dei pupili:
con che si fece non poco onore presso i
Romani. Creò ancora senatore e suo vicario
in Roma Castruccio, il quale portò in
quelle funzioni una veste di seta cremesi
con queste parole ricamate d'oro dinanzi
al petto: <i>È quello che Dio vuole</i>. E nel
di dietro quest'altre: <i>Sarà quello che Dio
vorrà</i>. Continuò il Bavaro la sua dimora
in Roma, e nel dì 14 d'aprile pubblicò
varie leggi contra chi fosse trovato in
eresia, o in reato di lesa maestà contra
dell'imperadore. Poscia nel dì 18 d'esso
mese nella piazza di San Pietro tenne un
gran parlamento <span class="fnote">[Giovanni Villani, lib. 10, cap. 71. Raynald.,
Annal. Eccl. Baluz., Vit. Pap.]</span>, dove fece citare, se
alcuno v'era che prendesse a difendere
prete Jacopo da Caorsa, il quale si faceva
chiamare <i>papa Giovanni XXII</i>. Niuno rispose.
Saltò su bensì il sindaco di quella
parte del clero di Roma, che antepose lo
amore dell'oro a quello della religione,
e pregò Lodovico di procedere contra il
detto Jacopo di Caorsa. Si sfoderarono
dunque varii articoli di pretesa eresia e di
lesa maestà d'esso pontefice, pretendendo
ch'esso avesse anche bandita la croce
contro ai Romani: per le quali cagioni il
<span class="pagenum" id="Page_468">[468]</span>
Bavaro dichiarò decaduto papa Giovanni
dal pontificato, e reo di eresia e lesa
maestà, con varie pene ch'io tralascio.
Nel dì 23 d'aprile col consenso del popolo
romano fu pubblicata una legge, che
ogni papa in avvenire dovesse tener la
sua sedia in Roma, e non istarne absente
che tre mesi l'anno: altrimenti s'intendesse
casso dal papato. Finalmente nel dì
12 di maggio, nella piazza di San Pietro,
Lodovico colla corona in capo propose
al numeroso popolo di Roma di fare un
nuovo papa. Fu proposto fra Pietro da
Corvara, nativo d'Abbruzzo, dell'ordine
de' Minori, grande ipocrita; e il popolo,
perchè la maggior parte odiava papa Giovanni
per la sua permanenza di là dai
monti, l'accettò. Costui prese il nome di
<i>Niccolò quinto</i>; fece anche prima della
consecrazione la promozion di sette falsi
cardinali, e nel dì 22 di maggio fu consecrato
vescovo da uno di essi, con prendere
dipoi la corona dalle mani del medesimo
Lodovico, il quale di nuovo si fece
coronar imperadore da questo suo idolo.
</p>

<p>
Tante bestialità di Lodovico il Bavaro
in arrogarsi l'autorità di deporre
un papa, legittimo papa, nè giammai caduto
in eresia, come egli pretese, e di
eleggerne un altro contro i riti e canoni
della Chiesa cattolica <span class="fnote">[Albert. Mussatus, in Lud. Bavar. Bernard.
Guid. Cont. Ptolom. Lucens.]</span>, stomacarono
forte allora chiunque portava buona coscienza
e lume di ragione; e solamente
piacquero a molti eretici e scismatici tanto
religiosi che secolari, de' quali era piena
la corte d'esso Bavaro, e coi consigli
de' quali soli egli si regolava. Mostruosità
ed empietà enorme non ha bisogno di
essere maggiormente dichiarata e detestata.
Questa poi fu quella che finì di
dare il tracollo agl'interessi di lui in Italia.
Ma qui convien interrompere il corso
delle azioni di Lodovico per venire in
Toscana. Mentre <i>Castruccio</i> se ne stava
in Roma, facendola da grande in quella
corte e città, e molto prima dell'empia
<span class="pagenum" id="Page_469">[469]</span>
tragedia che abbiamo riferito <span class="fnote">[Giovanni Villani, lib. 10, cap. 57. Istorie
Pistolesi, tom. 11 Rer. Ital.]</span>, Filippo
da Sanguineto, vicario del duca di
Calabria in Firenze, cominciò a tessere
certo trattato per torgli la città di Pistoia.
Fatti i preparamenti, la mattina innanzi
giorno del dì 28 di gennaio si presentò
egli alle fosse di quella città, con
ponti, scale ed altri edifizii, due mila fanti
e settecento cavalli. Data alle mura la
scalata, v'entrò, e dopo lunga battaglia
colla guarnigion di Castruccio, s'impadronì
della terra, con fuggirsene Arrigo
e Valerano, figliuoli del medesimo Castruccio,
e i lor soldati a Serravalle. La
misera città andò tutta a sacco, e durò
ben dieci giorni la crudel ruberia: il che
trattenne que' soldati dal far altre conquiste
nel territorio. Per mare e per terra
fu spedito a Castruccio il funesto avviso
di questa perdita. Egli, dopo tre dì, avutolo,
si congedò ben tosto dal Bavaro, ed
immediatamente nel primo giorno di febbraio
s'avviò alla volta di Pisa colla sua
gente. Lasciata poi questa in cammino,
marciò egli innanzi colla maggior sollecitudine
possibile, ed arrivò a Pisa con
soli dodici cavalli nel dì 9 del mese suddetto.
Da lì a qualche giorno vi giunse
anche la sua milizia. Prese egli nel mese
d'aprile al tutto la signoria di essa città
di Pisa, ed impose colte e gabelle per fornirsi
di danaro, risoluto di riacquistare
Pistoia, e ciò senza riguardo alcuno al
Bavaro, che ne era padrone, e al conte
d'Ottinghe inviato colà per governar la
città. Si volle egli rifare, perchè dava la
colpa al Bavaro della perdita di Pistoia,
per averlo forzato ad andar seco a Roma.
Poscia nel dì 15 di maggio col popolo di
Lucca e di Pisa cinse d'assedio essa città
di Pistoia <span class="fnote">[Chron. Sanense, tom. 15 Rer. Ital.]</span>. Per sua buona ventura era
innanzi nata gara tra i Fiorentini e Filippo
da Sanguineto, a chi dovesse toccar
la spesa di provvedere Pistoia, città fornita
di viveri appena per due mesi. Nè
l'un nè gli altri volendo cedere, ed informato
<span class="pagenum" id="Page_470">[470]</span>
Castruccio di questo litigio e
dello stato di Pistoia, tanto più s'animò
ad assediarla. Di grandi battifolli, steccati
e fosse fece egli fare all'intorno, acciocchè
niuno potesse recarle soccorso, e cominciò
a tormentar la città colle macchine
e con frequenti assalti. In questo
mentre anche i Fiorentini fecero un gagliardo
apparecchio di gente, colla giunta
d'altra che lor venne dal <i>cardinal Beltrando</i>
legato, da Bologna, Siena, Volterra
ed altre terre. Con queste forze, superiori
di molto a quelle di Castruccio, almeno
nella cavalleria, l'esercito fiorentino
nel dì 20 di luglio andò a postarsi in
faccia dei trinceramenti di Castruccio
sotto Pistoia. Mostrò ben egli di voler
battaglia; ma siccome cauto capitano si
tenne forte nel suo campo; e maggiormente
afforzandolo con forti ripari, lasciò
che i Fiorentini, non veggendo maniera
di snidarlo di là colla forza, marciassero
verso Pisa, credendosi eglino
che Castruccio si moverebbe per timore
di perdere quella città. Nulla si mosse
egli; un terribil sacco fu dato al territorio
pisano sino alle porte; e intanto Simone
dalla Tosa capitano di Pistoia, perduta
la speranza del soccorso per l'allontanamento
de' suoi, e perchè gli era
oramai fallita la vettovaglia, nel dì 3 d'agosto
(salve le persone col loro equipaggio)
rendè a Castruccio quella città con grande
vergogna e rabbia de' Fiorentini, i
quali, udita la perdita di Pistoia, si ritirarono
tosto a casa. V'ha chi scrive, aver
Castruccio, dappoichè esso ottenne Pistoia,
preso Prato, e dato verso Fucecchio
una rotta all'armata fiorentina; ma
di ciò non parlando le più vecchie storie,
passerò a dire che egli, per paura del Bavaro,
cominciò una tela co' Fiorentini e
col papa; ma per tante fatiche ed affanni
cadde da lì a non molti giorni infermo
in Lucca; e, chiamati i suoi tre figliuoli
<i>Arrigo</i>, <i>Giovanni</i> e <i>Valerano</i>, lasciò gli Stati
al maggior di età, ordinando loro e ai
consiglieri di ben fornire le città di Pisa,
Lucca e Pistoia, e di stare uniti insieme.
<span class="pagenum" id="Page_471">[471]</span>
Poscia nel dì 3 di settembre nel colmo
di sua grandezza e fortuna, in età di soli
quarantasette anni, diede fine alla sua
vita colla temporal gloria d'essere stato
il più accorto, prode e belicoso principe
de' suoi tempi e tale, che, se la morte non
gli troncava il volo, pericolo v'era che
Firenze e la Toscana tutta soccombessero
alla di lui somma sagacità e bravura.
Leggesi la di lui vita scritta da Niccolò
Tegrimi nobile lucchese <span class="fnote">[Tegrim., Vita Castruccii, tom. 11 Rer. Ital.]</span>, dove i
suoi costumi e le sue massime si trovano
pienamente descritte. I suoi figliuoli corsero
Lucca, Pistoia e Pisa, e se n'impossessarono,
con aver tenuta celata sette
giorni la di lui morte: per la quale non
si può esprimer quanta festa e tripudio
si facesse in Firenze. Pareva a quel popolo
di essere rinato.
</p>

<p>
Non avea cessato Castruccio, dacchè
il Bavaro giunse a Lucca e Pisa <span class="fnote">[Bonincontr. Morigia, Chronic. Mod., cap. 37,
tom. 12 Rer. Ital.]</span>, di
far tutti i più premurosi uffizii appresso
di lui per ottenere la libertà a <i>Galeazzo
Visconte</i>, e ai di lui fratelli e figliuoli.
Lo stesso <i>Marco</i> Visconte, autor principale
della lor rovina, che avea seguitato
il Bavaro in Toscana, conoscendo l'eccessivo
error commesso in danno della
propria casa, e pentito del fallo, tuttodì
si raccomandava per questo a Castruccio.
Stette duro il Bavaro. Appresso in
Roma tanto esso Castruccio, quanto altri
principi ghibellini interposero la loro
intercessione per la liberazion loro, e
alle preghiere succederono le minaccie di
abbandonarlo, se non concedeva loro tal
grazia. Finalmente si lasciò vincere il
Bavaro, e l'ordine andò che fossero rimessi
in libertà. Scrive il Villani <span class="fnote">[Giovanni Villani, lib. 10, cap. 31.]</span> che
Lodovico condannò <i>Luchino</i> ed <i>Azzo</i> a
pagare venticinque mila fiorini d'oro, e
che ne pagarono sedici mila. Comunque
sia, ci assicura Buonincontro che li rimise
in sua grazia, comandando che venissero
in Toscana. Nel dì 25 di marzo furono
<span class="pagenum" id="Page_472">[472]</span>
liberati dalle carceri di Monza; quel popolo
segretamente diede loro molti regali;
ed essi andarono a Lucca a trovar
Castruccio, il quale teneramente abbracciò
Galeazzo, ed il creò suo generale all'assedio
di Pistoia. Quivi per li crepacuori
passati e per le fatiche presenti, gravemente
s'infermò Galeazzo; e portato per
ordine di Castruccio a Pescia, nel mese
d'agosto, prima della resa di Pistoia, in
età di cinquantun anni meschinamente
morì, lasciando un grande esempio della
volubilità delle grandezze terrene. Torniamo
ora al Bavaro, i cui disegni in
Roma erano di assalire il regno di Napoli;
ma l'essersi partito da lui Castruccio
con sue genti, e il non comparir mai,
secondo il concerto, la flotta di <i>Federigo
re</i> di Sicilia, che s'era collegato con lui
ai danni del <i>re Roberto</i>, arenò tutta l'impresa.
Fece bensì unito coi Romani a lui
qualche guerra, ma di poco momento,
perchè troppo penuriava di moneta, e vi
era discordia nell'esercito suo. All'incontro,
il re Roberto <span class="fnote">[Giovanni Villani, lib. 10, cap. 96.]</span> prese Ostia, Anagni
ed altri luoghi. Per questi ed altri
motivi il Bavaro, non veggendosi più sicuro
in Roma, se ne partì col suo antipapa
nel dì 4 d'agosto, con fargli le
fischiate dietro quel popolo romano che
dianzi tanta festa avea mostrato per lui, e
venne a Viterbo. Nel dì seguente entrarono
in Roma Bertoldo Orsino e Stefano
dalla Colonna, prendendone possesso a
nome di <i>papa Giovanni</i>, e colà ancora
successivamente arrivarono il cardinal
legato ed ottocento cavalieri del re Roberto,
con esserne fuggiti Sciarra dalla
Colonna, che da lì a non molto mancò
di vita, Jacopo Savello e gli altri Ghibellini.
Venuto il Bavaro a Todi, dalla qual
città cavò quattordici mila fiorini, pensava
di passare a dirittura ad Arezzo,
istigato dai Ghibellini di marciare addosso
a Firenze, quando gli giunse nuova
che <i>don Pietro</i>, figliuolo di Federigo re di
Sicilia, con una potente flotta andava in
traccia di lui, e desiderava di seco abboccarsi
<span class="pagenum" id="Page_473">[473]</span>
a Corneto. Andò colà, e dopo
molti contrasti e rimproveri, per essere
egli tardato tanto a venire, si trattò di
nuovo di far guerra al re Roberto. Ma
troppo era in collera Lodovico, perchè
Castruccio gli avea tolta Pisa, e però
volle prima portarsi colà. Nel viaggio
colla sua gente e co' Siciliani prese Grosseto;
e, giuntagli colà la nuova della morte
di Castruccio, affrettò i passi, e nel dì
21 di settembre arrivò a Pisa, ricevuto
con somma allegrezza da quel popolo.
Se ne fuggirono a Lucca i figliuoli di Castruccio,
conoscendo d'essere troppo in
odio ai Pisani. L'armata siciliana in tornando
a casa, assalita da una fiera tempesta,
colla perdita di quindici galee e
con altri danni, arrivò molto sconciata e
scemata in Sicilia. Andò poscia il Bavaro
a Lucca ad istanza di quei cittadini, e
tolse la signoria di quella città ai suddetti
figliuoli di Castruccio con giubilo di quel
popolo. Ma finì presto la lor festa, perchè
il Bavaro impose loro una colta di
cento cinquanta mila fiorini d'oro; stoccata
che arrivò loro al cuore. Parimente
per danari riconfermò il dominio di quella
città agli stessi figliuoli di Castruccio.
Anche l'allegrezza dei Pisani si convertì
ben tosto in lutto, avendo essi dovuto
pagare altri cento mila fiorini d'oro. Questi
erano i benefizii, co' quali Lodovico
il Bavaro si rendeva amabile ai popoli di
Italia. Pure, con tutti questi fieri salassi
alle borse altrui, non correano le paghe
ai suoi soldati, e, per tal motivo, fatta
congiura, ottocento dei suoi migliori cavalieri
tedeschi nel dì 29 d'ottobre disertarono
da Pisa, e corsero a Lucca per
impadronirsene; ma, trovate le porte
chiuse per avviso precorso della lor venuta,
diedero il sacco ai borghi di quella
città, e poi ridottisi sul Ceruglio nella
montagna di Vivinaia, quivi si fortificarono,
con vivere da lì innanzi di rapine
e di tributi di tutti i contorni. E perciocchè
il Bavaro, non avendo attenuta la
promessa di pagar loro sessanta mila fiorini,
inviò ad essi Marco Visconte per
<span class="pagenum" id="Page_474">[474]</span>
trattar di concordia, il ritennero prigione:
dal che poi nacquero altre novità che
andremo vedendo.
</p>

<p>
Già di sopra accennammo che <i>Cane
dalla Scala</i>, tuttochè ghibellino, andò poco
d'accordo coi Visconti. Era anche disgustato
di <i>Passerino de' Bonacossi</i> signor
di Mantova. Perciò diede mano e braccio
ad una congiura formata contra di lui <span class="fnote">[Johannes de Bazano, Chron. Mutinens.,
tom. 15 Rer. Ital.]</span>
dai figliuoli di <i>Luigi da Gonzaga</i>, cioè <i>Guido</i>,
<i>Filippino</i> e <i>Feltrino</i>, nobili antichi di
Mantova, che si truovano registrati vassalli
della contessa Matilda. Ebbero essi dallo
Scaligero e da Guglielmo di Castelbarco
ottocento fanti e trecento cavalli, co' quali
inaspettatamente entrati in Mantova la
mattina del dì 16 d'agosto, correndo quivi
la festa di san Leonardo, s'impadronirono
della piazza. Il Platina scrive <span class="fnote">[Platina, Hist. Mantuan., lib. 2, tom. 20 Rer. Italic.]</span> ciò succeduto
nel dì 17 di luglio. Accorso Passerino,
vi restò trucidato <span class="fnote">[Moran., Chron. Mutin., tom. 11 Rer. Ital.
Chron. Estense, tom. 15 Rer. Ital.]</span>. Furono
presi Francesco e l'abbate di Sant'Andrea
suoi figliuoli, e Guido e Pinamonte
figliuoli di Botirone già suo fratello, e
consegnati a Niccolò Pico ed agli altri
nobili della Mirandola, i quali li condussero
al castello del Castellaro della diocesi
di Modena, e, in vendetta della morte
di Francesco lor padre, quivi nelle prigioni
barbaricamente li lasciarono morir
di fame. In tal congiuntura si sfogò lo
sdegno de' congiurati anche contro molti
de' parziali e soldati di Passerino, che
non poterono fuggire, e massimamente
contra de' suoi crudeli uffiziali. Inestimabili
ruberie furono fatte in quella rivoluzion
di Stato, e la maggior parte del
bottino toccata a Cane dalla Scala fu
creduta da alcuni ascendere alla somma
di cento mila fiorini d'oro. Questo miserabil
fine ebbe Passerino, che pel suo
aspro governo di tant'anni si guadagnò
da' Mantovani e Modenesi il titolo di tiranno.
Venne appresso dal popolo di
<span class="pagenum" id="Page_475">[475]</span>
Mantova proclamato lor signore di nome
<i>Luigi da Gonzaga</i>; ma l'esercizio del dominio
restò nei suoi valorosi figliuoli, i
quali coi lor discendenti renderono poi
gloriosa in Italia la famiglia Gonzaga, e
continuarono la signoria in Mantova
sino al principio del presente secolo decimo
ottavo di Cristo, in cui io scrivo.
In quest'anno ancora <i>Carlo duca di Calabria</i>,
unico figliuolo di <i>Roberto re</i> di
Napoli <span class="fnote">[Giovanni Villani, lib. 10, cap. 109.]</span>, infermatosi, giunse al fine di
sua vita nel dì 9 ovvero 10 di novembre,
con dolore inesplicabile del padre e
di que' popoli, perchè era buon principe,
amatore della giustizia, pio ed amorevole
verso tutti. Non lasciò dopo di sè alcun
maschio, ma bensì due femmine, <i>Giovanna</i>
già nata, e <i>Maria</i>, che nacque dopo la
morte del padre da <i>Maria di Valois</i>, sorella
di <i>Filippo di Valois</i>, il quale in questo
anno, venuta meno la figliuolanza di
<i>Filippo il Bello</i>, diventò re di Francia. Col
tempo il regno di Napoli ebbe da piagnere
maggiormente la perdita di questo principe
senza eredi maschi, siccome andremo
vedendo. In Firenze fu gran duolo
per la sua morte; ma molti ancora internamente
se ne rallegrarono, perchè finì
il suo dominio in quella città, ed ivi si
tornò alla libertà primiera. Erano in
questi tempi signori della città di Lodi
<i>Sozzo</i> e <i>Jacopo de' Vestarini</i>, ed aveano
esaltato di molto un lor famiglio, già mugnaio,
uomo fiero, nominato Pietro Tremacoldo,
per soprannome il Vecchio, con
farlo capo delle lor guardie, e lasciargli in
mano le chiavi di una porta della città <span class="fnote">[Bonincontrus Morigia, Chron. Modoet.,
cap. 38, tom. 12 Rer. Ital. Corio, Istor. di Milano.]</span>.
Molte scelleraggini e crudeltà commise
costui in servigio de' padroni, ma seppe
anche guadagnarsi l'amicizia di molti.
Perchè Sozzino giovine della casa dei
Vestarini gli stuprò una nipote, e, fattane
doglianza, ebbe in risposta solamente
delle minaccie, talmente s'inviperì, che
ne volle far alta vendetta. Però, introdotta
una notte in Lodi una gran masnada di
<span class="pagenum" id="Page_476">[476]</span>
fanti, mise la terra a rumore, e presi i
suddetti due signori, con quattro altri di
quella casa (se ne fuggì Sozzino con
altri), rinserrolli in uno scrigno, e quivi
di fame li lasciò perire. Agl'indagatori
de' gabinetti celesti dovette allora sembrar
questo un giusto giudizio di Dio; perchè
i Vestarini, dacchè aveano imprigionato
alcuni, li dimenticavano nelle carceri, e
permisero che molti d'essi morissero di
fame, ridendo allorchè udivano che i miseri
urlavano per non aver che mangiare.
Fecesi per forza questo ribaldo vecchio
proclamare signor di Lodi, e spedì subito
a Guglielmo di Monteforte vicario di Milano,
assicurandolo che terrebbe la città
a parte ghibellina, e di aver tolto di vita
i Vestarini, perchè voleano dar Lodi al
legato del papa.
</p>

<p>
Sempre più andava peggiorando lo
stato di Padova <span class="fnote">[Cortus. Histor., tom. 12 Rer. Ital. Albertinus
Mussatus, de Gest. Ital., lib. 12, tom. 8 Rer.
Italic.]</span>. Niccolò da Carrara,
con gli altri fuorusciti, nell'anno precedente
avea fatta gran guerra a quella
città, maggiore la fece nell'anno presente
con venir sino alle porte, e togliere ai
Padovani buona parte de' loro raccolti.
Entro di Padova Ubertino da Carrara
con Tartaro da Lendenara teneva in continua
inquietudine i miseri cittadini; nè
giustizia si facea, nè modo si trovava da
frenar le di lui insolenze. <i>Corrado da Ovestagno</i>,
vicario del <i>duca di Carintia</i> in
essa città, ad altro non attendeva co' suoi
Tedeschi che ad ammassar danaro con
ispogliar case e chiese, biasciando intanto
de' Pater nostri, e facendo colle spoglie
de' Padovani fabbricar chiese e monisteri
nel suo paese. Mostrava bensì, secondo
la sua politica, <i>Cane dalla Scala</i> di voler
conservare le tregue con Padova, ma
sotto mano porgeva aiuto ai fuorusciti,
acciocchè facessero quanto di male potessero
alla lor patria. Nè per quanti
ricorsi fossero fatti al duca di Carintia,
al legato del papa e a' marchesi estensi,
per ottener aiuto, alcuno volea muovere
<span class="pagenum" id="Page_477">[477]</span>
un dito in lor favore. <i>Marsilio
da Carrara</i>, uno de' più accorti uomini
del suo tempo, veggendo andar così in
malora la città, finalmente si appigliò
al partito di fare il proprio negozio, con
dar Padova a Cane dalla Scala, ed averne
egli solo il merito tutto <span class="fnote">[Gatari, Ist. Pad., tom. 17 Rer. Ital. Chron.
Patav., tom. 8 Rer. Ital.]</span>. Segretamente
adunque spedì Filippo da Peraga a Cane,
offerendogli il dominio della città, purchè
<i>Mastino dalla Scala</i> di lui nipote sposasse
<i>Taddea da Carrara</i> (che Alda è chiamata
dal Mussato) figliuola di <i>Jacopo</i> già signore
di Padova, e Marsilio conseguisse
i beni di alcune ricche famiglie fuoruscite
e il vicariato della città, ma solamente
di nome, dovendovi Cane mettere
tutti gli uffiziali, con altri patti vantaggiosi
per lui. Altro non cercava che questo
Cane, il quale da tanti anni ansava
dietro a sì nobile acquisto, e tante guerre
avea fatto e tanto danaro speso, senza
mai poter ottenere il suo intento. Andò
Mastino a Venezia, ed occultamente
sposò Taddea da Carrara, che ivi si allevava,
e compiè il matrimonio. Ciò fatto,
Marsilio, dopo avere introdotto con varii
pretesti molte centinaia di contadini armati
in Padova, nel dì 3 di settembre,
per avere più sciolte le mani e più balia
ad eseguire il trattato, fece destramente
insinuare al popolo di dare a lui la signoria
della città; e ciò fu fatto. Poscia licenziò
i Tedeschi, che erano ivi di presidio,
soddisfatti delle lor paghe. Finalmente
nel maggior consiglio della città spiegò
la risoluzione da lui presa di cedere a
Cane dalla Scala il dominio di Padova,
giacchè altra maniera non v'era di salvarsi
in mezzo a tante tempeste <span class="fnote">[Albertinus Mussatus, tom. 8 Rer. Ital.]</span>.
Niuno osò di contraddire; e però, eletto
il sindaco, nel dì 7 di settembre lo
stesso Marsilio da Carrara con esso e con
molti de' principali cittadini cavalcò a
Vicenza, e presentò le chiavi della città a
Cane, il quale appena si trattenne dal
baciare un dono sì caro. Fece la sua
<span class="pagenum" id="Page_478">[478]</span>
magnifica entrata Cane in Padova nel dì
10 del suddetto mese, ricevuto con plauso
e benedizioni da quel popolo, oramai
convinto che altro rimedio non v'era
a' suoi mali, fuorchè questo. La liberalità
del novello principe si diffuse sopra i
suoi più cari, e massimamente sopra
Marsilio da Carrara, alle spese nondimeno
de' fuorusciti, appellati ribelli; di modo
che Marsilio divenne, di ricco che era,
sommamente ricchissimo. Toccò ad essi
fuorusciti lo starsene in esilio; e perchè
Albertino Mussato, celebre storico, il
quale ampiamente racconta questi fatti,
osò di rientrare in Padova senza licenza,
fu mandato a' confini a Chioggia, dove
nell'anno seguente finì di vivere e scrivere.
Solennemente ancora fu di nuovo
sposata Taddea Carrarese da Mastino
dalla Scala.
</p>

<p>
Tornato Cane a Verona, volle solennizzar
questa importante conquista con
una magnifica festa. Tenne dunque corte
bandita in quella città nel dì ultimo di
novembre. La Cronica di Verona <span class="fnote">[Chron. Veronens., tom. 8 Rer. Ital.]</span> dice
nell'ultimo d'ottobre. Forse cominciò
allora la festa, ed essendo durata un mese,
terminò nel fine di novembre. Concordano
gli autori in dire <span class="fnote">[Chron. Estense, tom. 15 Rer. Ital. Albertinus
Mussatus, lib. 12, tom. 18 Rer. Ital.]</span> che incredibil
ne fu la magnificenza per la varietà dei
tornei, delle giostre, delle illuminazioni
e d'altri pubblici suntuosi solazzi; pel
concorso smisurato de' nobili di tutte le
circonvicine città, essendovi stati cinque
mila cavalli forestieri, ed intervenuti anche
<i>Obizzo marchese</i> d'Este signor di Ferrara <span class="fnote">[Gazata, Chron. Regiens., tom. 8 Rer. Ital.]</span>,
e <i>Luigi da Gonzaga</i> signore di
Mantova; e finalmente per li gran regali
fatti dallo Scaligero, che tenne sempre
tavola aperta a tutta la nobiltà sì del
paese che forestiera. La maggior solennità
fu nel giorno in cui egli di sua mano
creò cavalieri trentotto nobili delle prime
case di Verona, Vicenza, Padova, Venezia,
Mantova, Bergamo, Como, Reggio di
<span class="pagenum" id="Page_479">[479]</span>
Lombardia e Vercelli. Simili funzioni in
Italia si faceano in que' secoli pieni di
guerre, e chiamati da noi barbari, ma
che più non si mirano in Italia, tanto ingentilita,
per essersi perduta la voglia delle
corti bandite, e del giostrare e torneare,
dacchè tante armate straniere fan qui dei
torneamenti d'altra fatta. Aggiungasi la
descrizione che il padre del Gazata, storico
reggiano di questi tempi <span class="fnote">[Gazata, in Praefat. ad ejus Histor., tom. 18
Rer. Ital.]</span>, a noi
lasciò del nobilissimo genio d'esso Scaligero.
Gran copia teneva egli di cortigiani;
ed, oltre a ciò, non v'era uomo di qualche
grido o per le lettere, o pel mestiere
dell'armi, o per singolarità in qualche
arte, il quale, sbattuto dalla fortuna o
dalle rivoluzioni della patria, sì frequenti
in questi tempi, ricorresse a lui, che non
fosse ben veduto e provveduto di abitazione
e tavola nella sua corte. Venivano
essi con tutta proprietà e lautezza serviti,
e, secondo le lor professioni, erano
distribuiti. Quivi i poeti, lì i filosofi, in
altre camere gli artefici, i predicatori e
simili. Sopra la porta di quelle camere
si mirava qualche pittura che alludeva
alla lor professione. Eranvi musici di
canto e suono, e buffoni per rallegrar
di tanto in tanto le cene ed i pranzi: ben
addobbato il palazzo di arazzi e pitture.
Talvolta ancora Cane voleva alla sua tavola
or questo or quello di que' valenti
uomini; ed uno fra gli altri fu Dante
Alighieri, celebre poeta, che, bandito da
Firenze, provò quanta fosse la generosità
di questo principe, degno perciò di maggior
vita e di comandare a più popoli.
Funesto riuscì quest'anno a Venezia,
perchè la morte rapì il loro doge, cioè
<i>Giovanni Soranzo</i> <span class="fnote">[Contin. Danduli, tom. 12 Rer. Ital.]</span>, a cui nel dì 8 di
gennaio succedette in quella dignità <i>Francesco
Dandolo</i>. Nè si dee tacere che, all'entrare
di luglio <span class="fnote">[Giovanni Villani, lib. 10, cap. 90. Chron.
Estense, tom. 15 Rer. Ital.]</span>, venendo da Avignone
la paga per li soldati del legato di
Italia, consistente in sessanta mila fiorini
<span class="pagenum" id="Page_480">[480]</span>
d'oro, e scortata da cento cinquanta cavalieri,
usciti fuor d'un agguato i Pavesi,
ne presero almeno la metà con assai
arnesi, somieri e prigioni. Ed ecco
dove andavano le decime raccolte pel
papa dall'aggravato clero. Anche negli
anni addietro <i>Jacopo re</i> d'Aragona occupò
da ducento mila fiorini d'oro, che
gli uffiziali di <i>papa Giovanni XXII</i> aveano
ricavato dagli ecclesiastici del suo regno,
e se ne servì per torre la Sardegna ai
Genovesi. Furono in quest'anno ancora
novità in Reggio di Lombardia e in Parma.
Nel mese di giugno Guiduccio e Giovanni
de' Manfredi, e Giovanni Riccio da
Fogliano, nobili reggiani <span class="fnote">[Gazata, Chron. Regiens., tom. 18 Rer. Ital.]</span>, uccisero Angelo
da San Lupidio governatore di quella
città per la Chiesa, ed uomo di molta pietà
ornato, e poi se ne andarono alle lor
castella. Era anche in Parma <span class="fnote">[Giovanni Villani, lib. 10, cap. 95.]</span> governatore
pontificio Passerino dalla Torre;
ma perchè con imposte ed altri aggravii
opprimeva quel popolo, <i>Marsilio de' Rossi</i>
ed <i>Azzo da Correggio</i>, nobili di quella
città, nel dì primo di agosto scacciarono
lui e il presidio papalino, e si fecero padroni
di Parma. Nel dì seguente unitisi
coi Fogliani e Manfredi suddetti, entrarono
parimente in Reggio, e posero in
fuga Arnaldo Vachera nuovo governatore
inviatovi dal legato: con che amendue
queste città tornarono a parte ghibellina,
e que' nobili fecero lega con Cane
dalla Scala, e con gli altri di sua fazione:
avvenimento che atterrì forte il partito
de' Guelfi. Ma il <i>cardinal Beltrando</i>
legato tanto fece in Romagna <span class="fnote">[Giovanni Villani, lib. 10, cap. 94. Rubeus,
Hist. Ravenn., lib. 6.]</span>, che
<i>Alberghettino de' Manfredi</i> signor di Faenza
s'accordò con lui, parendo nondimeno
che esso Alberghettino non gli lasciasse
mettere il piede in quella città.
In quest'anno un orribil tremuoto, oltre
ad altri luoghi, sì fieramente conquassò
la città di Norcia, che vi perirono
da quattro mila persone.
</p>

<p>
<span class="pagenum" id="Page_481">[481]</span>
</p>

<hr />
</div>

<div class="chapter">
<h2 class="hidden" id="MCCCXXIX">MCCCXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxix</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Giovanni XXII</span> papa 14.</td>
  </tr>
  <tr>
    <td>Imperio vacante.</td>
  </tr>
</table>

<p>
Stando in Pisa <i>Lodovico il Bavaro</i>, si
trovava più che mai fallito di moneta.
Erano alla corte di lui <i>Azzo</i> figliuolo e
<i>Giovanni</i> fratello del fu <i>Galeazzo Visconte</i> <span class="fnote">[Bonincontr. Morigia, Chron. Mod., tom. 12
Rer. Ital. Giovanni Villani, lib. 10, cap. 117.]</span>,
e forse erano forzati a starvi.
Unitisi questi con <i>Marco Visconte</i>, stato
sempre in grazia d'esso Bavaro, seppero
così ben trattare i fatti loro, che
coll'esibizione di settanta mila fiorini
d'oro (il Villani dice cento venticinque
mila), da pagarsegli parte in Milano e
parte dappoi, ottennero quanto vollero:
cioè Azzo impetrò il vicariato di Milano,
e Giovanni dall'antipapa, che era venuto
a Pisa, fu creato cardinale, e suo legato
generale per tutta la Lombardia nel dì 18
di gennaio. Di questo danaro assegnò il
Bavaro trenta mila fiorini d'oro ai Tedeschi
ribellati che stavano nel Ceruglio,
sperando di riavergli al suo servigio;
ma, perchè non corse la moneta, Marco
Visconte, siccome già accennai, fu ritenuto
come ostaggio e mallevadore da
essi. Andossene il valoroso giovane <i>Azzo
Visconte</i>, accompagnato dal Porcaro (così
è nominato dal Villani: io il credo Burgravio)
uffiziale del Bavaro, per entrare
in possesso di Milano, e giunse in Monza
con giubilo di quel popolo. Quivi si fermò
tredici dì, perchè Guglielmo conte di
Monteforte governatore di Milano non
volea cedere, se non era prima soddisfatto
delle sue paghe. Azzo il soddisfece,
e prese il dominio di Milano. Scrive
il Villani che il Porcaro suddetto, a nome
del Bavaro, ebbe da Azzo venticinque
mila fiorini d'oro, coi quali marciò
alla volta di Lamagna, senza mandare
un soldo ad esso Bavaro, nè a' cavalieri
del Ceruglio: del che il sitibondo Bavaro
provò grande affanno. Anche Giovanni
zio d'Azzo, e falso cardinale, dovette
<span class="pagenum" id="Page_482">[482]</span>
tornare in tal congiuntura a Milano; ed
allora avvenne ciò che narra Galvano
Fiamma <span class="fnote">[Gualvan. Flamma, de Gest. Azon., tom. 12
Rer. Italic.]</span>: cioè che in quella città insorsero
molti falsi religiosi, pubblicamente
predicanti che <i>papa Giovanni XXII</i>
era eretico scomunicato, deposto ed omicida,
esaltando poi alle stelle l'antipapa
Niccolò. Una gran fazione di frati minori
col loro generale fra Michele da Cesena
era allora troppo inviperita contra del
papa per alcune ridicole questioni della
lor povertà. Accadde ancora che nel dì
2 di febbraio il capitano pontificio del
Patrimonio cogli Orvietani <span class="fnote">[Giovanni Villani, lib. 10, cap. 118 e 122.]</span> credendosi
d'occupare la città di Viterbo, vi
entrò ostilmente; ma vi rimase sconfitto.
Oltre a ciò, il conte di Chiaramonte, creato
marchese della marca d'Ancona dall'antipapa,
con gente del Bavaro e cogli altri
Ghibellini entrò nella città di Jesi; e presovi
Tano, che la signoreggiava, o piuttosto
la tiranneggiava, col credito d'essere
uno de' primi caporali de' Guelfi, gli
fece tagliare la testa. Albertino Mussato
attesta <span class="fnote">[Albertinus Mussatus, in Ludov. Bavar.]</span> che esso conte s'impadronì
della maggior parte della marca. I Romani
anche essi, perchè pativano gran
carestia, nè Guglielmo da Ebole vicario
del <i>re Roberto</i>, e senatore allora di Roma,
provvedeva al loro bisogno, alzato rumore,
il cacciarono vituperosamente dalla
lor città, e crearono senatori Stefano
dalla Colonna e Ponciello degli Orsini,
che seppero provvedere di grano quella
città. Finalmente i Tarlati di Pietramala,
signori di Arezzo e di Città di Castello,
possenti ghibellini, s'impadronirono di
Borgo San Sepolcro, togliendolo alla
Chiesa.
</p>

<p>
In tale stato di confusione si trovava
l'Italia, quando a tutto un tempo si vide
andare in depressione il <i>Bavaro</i> col suo
antipapa, e risorgere gli affari di papa
Giovanni <span class="fnote">[Raynaldus, Annal. Eccles. ad ann. 1328,
num. 54.]</span>. I primi ad abiurare l'uno
<span class="pagenum" id="Page_483">[483]</span>
e l'altro furono <i>Rinaldo</i>, <i>Obizzo</i> e <i>Niccolò</i>
fratelli, marchesi estensi, signori di
Ferrara, Rovigo, Comacchio ed altri luoghi.
Non potendo essi accomodarsi più
alle stravaganti ed empie azioni di Lodovico
il Bavaro, massimamente dopo la
detestabil creazione dell'antipapa, cercarono
fin dall'anno precedente di mettersi
in grazia del pontefice, e gli spedirono
ambasciatori ad Avignone con
espressioni di tutta umiltà, offerendosi
a' suoi servigi <span class="fnote">[Chron. Estense, tom. 15 Rer. Ital.]</span>. Il papa, duro finora
con essi, al considerare il proprio pericoloso
stato per le tante novità d'Italia,
si ammollì facilmente verso di loro. Fecesi
conoscere (e ci volea ben poco) che
non erano quei miscredenti ed eretici
che venivano spacciati ne' falsi processi
fabbricati contra di loro. Però il papa,
dopo ricevuta la confessione, che essi riconoscevano
Ferrara per istato indubitato
della Chiesa romana, annullò le scomuniche,
e levò l'interdetto a Ferrara,
nè più inquietò gli Estensi per conto del
possesso e della signoria di quella città;
anzi loro la confermò coll'obbligo del
censo annuo di dieci mila fiorini d'oro.
Fecero di più i marchesi <span class="fnote">[Raynaldus, Annal. Eccl. ad hunc annum,
num. 20.]</span>. Servironsi
della parentela che passava fra loro ed
<i>Azzo Visconte</i>, e di <i>Beatrice Estense</i> madre
di esso Azzo, e zia de' marchesi, per
istaccare il medesimo Azzo dal Bavaro.
Troppo era chiaro che niun potea fidarsi
di questo principe, il quale, chiamato in
Italia contra de' Guelfi, nulla finora avea
operato di rilevante contra d'essi; con
attendere solamente a rovinar gl'interessi
de' principi e delle città ghibelline
sue seguaci, avendole smunte tutte di danaro,
e sì obbrobriosamente maltrattati
i Visconti. Ultimamente ancora avea di
nuovo nel dì 16 di marzo <span class="fnote">[Giovanni Villani, lib. 10, cap. 124.]</span> tolta la signoria
di Lucca ai figliuoli di Castruccio,
e datala a Francesco Castracane degli
Interminelli per ventidue mila fiorini
<span class="pagenum" id="Page_484">[484]</span>
d'oro. Questi ed altri motivi, congiunti col
riguardo della religione, sì malmenata dal
Bavaro, fecero buona breccia nel cuore
d'Azzo Visconte; e tanto più perchè gli
stava tuttavia davanti agli occhi l'orrida
prigionia patita in Monza, e gli altri
indegni strapazzi fatti al padre e alla
sua famiglia dallo sconoscente Bavaro.
Cominciò pertanto a trattare segretamente
ad Avignone per acconciarsi col
papa, e si rimise in sua grazia, siccome
dirò all'anno seguente; nè più mandò
un soldo al Bavaro, che pure al sommo
penuriava di moneta. Giudicò bene il
Bavaro di calar egli in persona in Lombardia,
giacchè assai chiaramente scorgeva
che non più per lui, ma contra di
lui era Azzo Visconte <span class="fnote">[Bonincontrus Morigia, Chron. Mod., cap. 40,
tom. 12 Rer. Ital.]</span>. Giunto al Po,
secento suoi fanti balestrieri disertarono,
e andarono a prendere soldo dal
signor di Milano: colpo che sconcertò
non poco l'animo del Bavaro. Tenne un
parlamento a Marcheria sino al dì 21
d'aprile <span class="fnote">[Albertinus Mussatus, in Ludov. Bavar.]</span>, al quale si trovò Cane dalla
Scala, accompagnato da più armati che
non avea lo stesso Bavaro, perchè neppur
egli si fidava molto di chi parea rivolto
ad assassinar gli amici, e non a distruggere
i nemici. Quivi si trattò di far oste
contra di Milano. I fatti danno assai a
conoscere che lo Scaligero non se ne
volle impacciare. Aveva egli altre idee
in capo. In questo mentre Azzo Visconte
nel dì 17 d'aprile spinse a Monza cinquecento
cavalli, che, entrati in quella città,
se ne impadronirono. <i>Lodovico duca</i> di
Tech, ivi governatore pel Bavaro, si
ritirò co' suoi Tedeschi nel castello, dove
con grandi fossi e steccati fu rinserrato.
Arrivò sul principio di maggio il Bavaro
a Lodi, e gli furono serrate le porte in
faccia; poscia fu sotto Monza, ed entrò nel
castello; ma ritrovò il presidio del Visconte
ben preparato nella terra alla difesa <span class="fnote">[Gualvaneus Flamma, de Gest. Azon., tom. 12
Rer. Ital.]</span>.
<span class="pagenum" id="Page_485">[485]</span>
Nel dì 11 di giugno si portò colla sua
gente sotto Milano, e ne cominciò l'assedio,
alloggiando nel monistero di San
Vittore. Azzo avea prese tutte le precauzioni
necessarie, ed era per lui tutto
il popolo, il quale andava facendo di tanto
in tanto dei badalucchi con gli assedianti,
villaneggiando i Tedeschi. Ma Azzo, da
uomo prudente, non lasciava passar giorno
che non mandasse mattina e sera qualche
rinfresco e regalo di vini preziosi e
di altri viveri al Bavaro. Si trattò d'accordo;
ed Azzo, per ricuperar dalle mani
di lui il forte castello di Monza, e per
mandarlo via il meno malcontento che
si potesse, gli pagò una somma di danaro:
non si sa quanto.
</p>

<p>
Nel dì 19 di maggio andò il Bavaro
a Pavia <span class="fnote">[Giovanni Villani, lib. 10, cap. 146.]</span>, e quivi stette sino al principio
d'ottobre; nel dì 25 settembre diede
ad Azzo Visconte l'investitura del vicariato
di Milano, rapportata dal Corio <span class="fnote">[Corio, Istoria di Milano.]</span>.
Passò dipoi a Cremona, e di là a Parma,
per certi trattati che avea di torre Bologna
al <i>cardinal Beltrando</i> dal Poggetto.
Ma, scoperta la trama, nel dì 9 di dicembre
si portò a Trento per parlamentare
con certi baroni di Germania, e affine di
provveder gente, mostrandosi risoluto di
tornare alla primavera contra di Bologna.
Colà gli arrivò nuova della morte
di <i>Federigo duca</i> d'Austria emulo suo, e
che gran moto si faceva per eleggere un
nuovo re de' Romani: però passò in Germania
per attendere a' fatti suoi, nè mai
più gli venne voglia di comparire in Italia,
dove lasciò un'abbominevol memoria
di sè medesimo presso i Guelfi, e
forse non minore presso degli stessi Ghibellini.
Maneggiossi in questi tempi Cane
dalla Scala per introdurre accordo fra il
Bavaro ed Azzo Visconte, nè volle mai
dar braccio ad esso Bavaro per le sue
meditate imprese. Solamente mandò e
lasciò andare Marsilio da Carrara con
gente in aiuto de' Rossi, mentre il legato
<span class="pagenum" id="Page_486">[486]</span>
del papa facea guerra a Parma <span class="fnote">[Cortus. Histor., tom. 12 Rer. Ital.]</span>. Marsilio
fu quasi preso da Simone da Correggio
in quella spedizione. Ora, dopo
aver Cane tenute in esercizio le sue truppe
senza far nulla per molto tempo <span class="fnote">[Chron. Patav., tom. 8 Rer. Ital.]</span>,
finalmente nel dì 4 di luglio si mosse
da Padova con potente esercito, e andò
a mettere l'assedio a Trivigi. Guecelo
Tempesta avvocato e signor di Trivigi si
sostenne per quattordici giorni; ma veggendo
che il duca di Carintia, in vece di
inviare un gagliardo soccorso, animava
solamente con delle grandiose promesse,
nel dì 18 del detto mese capitolò con buoni
patti la resa di quella città. Magnificamente
v'entrò il vittorioso Scaligero; ma
a sì bel giorno tenne dietro una bruttissima
sera. Ecco sorpreso Cane da una
mortal malattia, che nel dì 22 d'esso
mese, in età solamente di quarantun anno,
il fa sloggiare dal mondo, allora appunto
ch'egli era giunto all'auge della grandezza:
principe glorioso, amato e temuto
non meno pel valore che pel senno, e
per la sua magnificenza ed onoratezza.
S'egli maggiormente campava, par bene
che si sarebbe stesa la sua potenza molto
più oltre. Era padrone di Verona, Vicenza,
Padova, Trivigi, Feltre, Cividal di
Friuli e d'altri luoghi, dei quali restarono
eredi i due suoi nipoti <i>Alberto</i> e <i>Mastino</i>,
legittimi figliuoli di <i>Alboino</i>, senza che
v'abboccassero i suoi figliuoli bastardi.
<i>Marsilio da Carrara</i>, che con Bailardo
da Nogarola assistè alla morte d'esso
Cane, corse tosto a portarne la nuova a
Padova, ed onoratamente fece che quel
popolo giurasse nelle sue mani fedeltà ai
due fratelli Scaligeri. <i>Alberto dalla Scala</i>
nel dì 27 di luglio <span class="fnote">[Chron. Veronense, tom. 8 Rer. Ital.]</span> prese il possesso
di Padova, ed appresso vennero in potere
di lui Conegliano, Asolo, e le restanti
castella del Trevisano. Bartolomeo
e Giliberto, figliuoli bastardi del predetto
Cane, sul fine di quest'anno accusati
d'aver macchinato contra la vita e
<span class="pagenum" id="Page_487">[487]</span>
lo stato de' due regnanti Scaligeri, furono
presi e condannati ad una perpetua carcere.
Francesco loro maestro fu strascinato
a coda di cavallo, e poscia impiccato
per la gola. Era in questi tempi <i>Marco
Visconte</i> tuttavia per ostaggio coi Tedeschi
nel Ceruglio, amato e riverito da
loro, perchè il conoscevano personaggio
di gran perizia nei fatti di guerra <span class="fnote">[Giovanni Villani, lib. 10, cap. 129.]</span>.
Come fu partito di Toscana il Bavaro,
s'intesero essi Tedeschi con altri che
stavano di guarnigione nell'Agosto, cioè
nel castello ossia nella fortezza di Lucca;
e, fatto lor capitano il suddetto Marco
Visconte, a dì 15 d'aprile cavalcarono
di notte, e furono ricevuti nell'Agosta.
Minacciando poi di correre la città,
Francesco Castracane, signore ivi pel
Bavaro e i Lucchesi, diedero loro d'accordo
la signoria di Lucca; e, perciocchè
tal fatto era succeduto con segreta intelligenza
de' Fiorentini che aveano promessa
buona somma di moneta, mandarono
i Tedeschi a Firenze per l'adempimento
della parola, offerendo anche di
dar Lucca al comune stesso di Firenze
per ottanta mila fiorini d'oro. Per le dissensioni
che di leggeri intervenivano
allora nei consigli delle repubbliche,
non accettarono i Fiorentini il partito.
Se n'ebbero ben a pentire andando
innanzi.
</p>

<p>
Anche i Pisani, dacchè videro il Bavaro,
impegnato in Lombardia, pensarono
a scuotere il di lui giogo; e fatto venir
da Lucca Marco Visconte con alcune masnade
di Tedeschi ribellati al Bavaro, nel
mese di giugno levarono la terra a rumore,
e ne cacciarono Tarlatino da Pietramala,
che vi era vicario per esso Bavaro,
co' suoi soldati, e si tornarono a
reggere a repubblica. Altrettanto fece
anche Pistoia. Ossia che Marco Visconte
trattasse occultamente co' Fiorentini per
farli padroni di Lucca, e forse anche di
Pisa, e che perciò i Pisani cominciassero
a mostrar diffidenza di lui; oppure che
egli, uso agl'imbrogli, spontaneamente
<span class="pagenum" id="Page_488">[488]</span>
volesse andare a trattar co' Fiorentini:
certo è ch'egli si partì di Lucca, e venne
a Firenze, dove, ben ricevuto dai priori <span class="fnote">[Bonincon. Morigia, Chron. Mod., tom. 12
Rer. Ital.]</span>,
dopo molti ragionamenti con loro,
e da loro regalato, ma riconosciuto per
uomo instabile, sen venne alla volta di
Bologna, dove dicono che segretamente
si abboccò col cardinal Beltrando, con
voce che gli promettesse di fargli avere
Milano. Portatosi poscia a Milano, nel dì
14 d'agosto, fu amorevolmente accolto
dal nipote <i>Azzo</i>, signore della città, e dai
suoi fratelli <i>Luchino</i> e <i>Giovanni</i>, ai quali
fece di gravi rimproveri, perchè lo avessero
lasciato tanto tempo per ostaggio,
senza pagare il convenuto danaro. Quindi
si diede a grandeggiare in Milano;
avea più seguito che lo stesso nipote Azzo;
e fu creduto che gli volesse anche torre
la signoria. Scrivono alcuni, che essendo
ben uniti Azzo, Luchino e Giovanni, tra
che gli andamenti di Marco erano loro
sospetti, e il non potersi eglino dimenticare
della rovina e prigionia lor
procurata da esso Marco due anni prima,
determinarono di sbrigarsene. Pietro
Azario pretende <span class="fnote">[Petrus Azarius, Chron., tom. 16 Rer. Ital.]</span> che Luchino
non solamente niuna mano ebbe al fatto,
ma ne restò fortemente irritato. Invitaronlo
dunque ad un convito <span class="fnote">[Giovanni Villani, lib. 10, cap. 133.]</span>, dopo il
quale, chiamatolo in camera, fecero strangolar
lui, e gittar giù dalle finestre il suo
corpo nel dì 8 di settembre, oppure in
altro giorno. Questo atto di gettarlo dalle
finestre non par vero, stante l'onorevol
sepoltura che i nipoti e i fratelli gli fecero
dare. Altri dicono <span class="fnote">[Gazata, Chron. Regiens., tom. 18 Rer. Ital.
Chron. Estense, tom. 15 Rer. Ital.]</span> che egli da sè
stesso, credendo di salvarsi, si gittò giù,
e morì di quel salto. Almeno fu sparsa
questa voce. Passò anche male all'antipapa
Niccolò, bene nondimeno, secondo
il suo merito <span class="fnote">[Bernardus Guid., in Vit. Johann. XXII.]</span>. Partito che fu il Bavaro
da Pisa, quel popolo, non vedendo volentieri
<span class="pagenum" id="Page_489">[489]</span>
in lor casa un sì abbominevol
mostro, gli fecero intendere che se n'andasse.
Raccomandossi costui al <i>conte Fazio
</i>di Donoratico, che il tenne occulto
per alquanti mesi in un suo castello; ma,
per paura che i Fiorentini l'avessero scoperto,
e gliel togliessero, segretamente il
ridusse di nuovo a Pisa nell'anno seguente,
e tennelo appiattato in sua casa
fino al dì quarto d'agosto. In fine, essendo
traspirato dove egli era, si cominciò
a trattare di darlo in mano di <i>papa
Giovanni</i>, che fu lietissimo di questo regalo,
e fece perciò molte grazie a' Pisani <span class="fnote">[Raynaldus, in Annal. Eccles. ad ann. 1330.]</span>.
Abiurati i suoi errori in Pisa, e
ricevutane l'assoluzione, fu condotto in
una galea a Marsilia, e di là ad Avignone,
con una salva di villanie e maledizioni
dovunque egli passava. Quivi pubblicamente
davanti al papa in pubblico
concistoro rinnovò la sua abiura; poscia
posto in carcere, trattato come familiare,
ma custodito qual nemico, da lì a tre
anni diede fine a' suoi giorni. Ed ecco
dove andò a terminare la detestabil tragedia
di Lodovico il Bavaro contro della
Chiesa romana. S'erano già tolte di sotto
il dominio pontificio le città di Parma e
Reggio <span class="fnote">[Gazata, Chron. Regiens., tom. 18 Rer. Ital.]</span>. Il <i>cardinal Beltrando</i> legato
nel dì 19 di marzo fece oste contra queste
città con ottocento cavalli e più di
sedici mila fanti, dando il guasto a tutto
il paese. I Correggieschi erano con lui.
<i>Orlando</i> e <i>Pietro de' Rossi</i> teneano Parma,
i Manfredi Reggio. Dovette seguire
qualche accordo fra loro; imperciocchè
nel dì 17 d'agosto chiamati a Bologna <span class="fnote">[Matth. de Griffonibus, Chron. Bonon.,
tom. 8 Rer. Ital.]</span>
il suddetto Orlando ed Azzo de' Manfredi,
il legato, che non manteneva patti, se non
quando gli tornava il conto, perchè non
gli vollero dare l'intero dominio di Parma
e Reggio, li fece imprigionare. Nel
settembre rinnovò la guerra contro di
quelle città, e bruciò i borghi di Reggio
e quante ville potè. Nel novembre <i>Marsilio</i>
<span class="pagenum" id="Page_490">[490]</span>
e <i>Pietro de' Rossi</i>, irritati contro al
legato per la prigionia d'esso Orlando,
condussero il Bavaro a Parma, e da lui
ottennero il vicariato di quella città. Nel
dì 27 d'esso mese mise il Bavaro un suo
vicario in Reggio.
</p>

<p>
Fecero pruova anche i Modenesi dell'infedeltà
del legato <span class="fnote">[Johannes de Bazano, Chron., tom. 15 Rer. Italic.]</span>, il quale non
volendo stare a' patti precedenti, in occasion
delle guerre suddette, nel dì ultimo
di giugno fece assediar Modena per
quattro giorni. Accordo poi seguì nel dì
4 di luglio, essendo stati obbligati i Modenesi
a ricevere di presidio cinquanta
uomini d'armi del legato, e di concedergli
la quarta parte del dazio delle porte <span class="fnote">[Moranus, Chron. Mutinens., tom. 11 Rer. Italic.]</span>.
Ma dacchè il popolo di Modena
seppe che il Bavaro era venuto a Parma,
ed avea posto presidio in Reggio, saltarono
su molti amatori della parte dell'imperio,
che cominciarono a consigliare
che, giacchè Dio avea lor mandata la
buona fortuna di potersi dare all'imperadore,
non bisognava lasciarsi scappar
dalle mani sì bella occasione. A piè pari
vi saltò dentro il forsennato popolo; supplicò
per aver presidio tedesco, ed ebbe
la sospirata grazia, con inviar anche in
dono al Bavaro tre mila fiorini d'oro:
picciolo refrigerio alla sua sete. Il conte
palatino di Turge, maresciallo del Bavaro,
con ottocento cavalli la sera del dì 28 di
novembre entrò in Modena, giorno felice,
giorno beato. Non capivano in sè
stessi i mal accorti Modenesi per l'allegrezza;
corsero tutti a baciar l'armi e
le vesti de' ben venuti Tedeschi; buona
cena preparata per loro, e facevano ai
pugni per averli cadauno in lor casa.
Nel giorno seguente cominciarono questi
onorati forestieri a visitar granai, cantine
e fenili dei cittadini: tutto era roba
loro, a sentirli parlare; e chi neppur intendeva
il loro ferloccare, si accorgeva
ai fatti che parlavano daddovero. Diedersi
<span class="pagenum" id="Page_491">[491]</span>
poi a spogliare il territorio, a mettere
colte e taglie: ogni dì ce n'era una
nuova; i poveri osti e bottegai perderono
tutti la scherma: tante erano le avanie
e maniere di rubare e di prendere
tutto senza pagare, che adoperavano questi
sottili ed inumani insidiatori delle
sostanze altrui. Curiosa cosa e insieme
compassionevole si è il racconto minuto
che delle loro invenzioni e ribalderie fa
Bonifazio Morano autore di veduta. Oh
allora sì che proruppero i Modenesi in
mirabili atti di pentimento; ma il fallo
era fatto, e conveniva farne la penitenza.
Anche lo spirituale di questa città andò
tutto sossopra, perchè il Bavaro mandò
a star qui nel dì undici di dicembre un
certo Orlando vescovo tedesco, il quale,
intitolandosi vicario dell'antipapa, afflisse
in varie maniere il clero, e metteva all'incanto
tutti i benefizii. Intanto nel dì
15 d'esso mese <i>Guido</i> e <i>Manfredi de' Pii</i>
ottennero dal Bavaro il vicariato di Modena,
e diedero principio alla lor signoria,
ma senza poter mettere alcun freno
all'indicibil ingordigia e disordine degli
scapestrati Tedeschi. La Cronica Estense <span class="fnote">[Chron. Estense, tom. 15 Rer. Ital.]</span>
mette sotto l'anno precedente che
Ricciardo de' Manfredi occupò Faenza, e
poi la diede al cardinale legato. Ma, secondo
il Villani <span class="fnote">[Giovanni Villani, lib. 10, cap. 140.]</span> avendola esso legato
assediata nel dì 6 di luglio, l'ebbe a patti,
dopo venticinque giorni, nell'anno presente
da <i>Alberghettino de' Manfredi</i>, al
quale fece di grandi promesse, e intanto
il volle confinato in Bologna. Ma perchè
si scoprì nell'ottobre di quest'anno <span class="fnote">[Chron. Bononiens., tom. 18 Rer. Ital.]</span>
in essa città di Bologna una congiura
contra del legato per dar quella città al
Bavaro, il medesimo Alberghettino con
altri nobili primarii di Bologna ebbe tagliata
la testa. Quando allora per semplici
sospetti o per vendetta si volea torre taluno
dal mondo, sempre era in pronto la
voce e il processo d'una congiura. Può
nondimeno essere che questa fosse vera;
<span class="pagenum" id="Page_492">[492]</span>
ma il legato era in poco buon concetto
presso di tutti. Ucciso fu nel settembre di
quest'anno <i>Silvestro de' Gatti</i> tiranno di
Viterbo, e quella città coll'altre del Patrimonio
e della Marca venne all'ubbidienza
del <i>cardinale Orsino</i> legato del papa <span class="fnote">[Giovanni Villani, lib. 10, cap. 143. Istorie
Pistolesi, tom. 11 Rer. Ital.]</span>.
Esibirono più volte i Tedeschi del Ceruglio,
dominanti in Lucca, ai Fiorentini
quella città per danari; e questi, o per
diffidenza della fede di quell'aspra gente,
o perchè sperassero miglior mercato, non
vi vollero giammai acconsentire. Udendo
poi che i Pisani erano in trattato di comperarla
per sessanta mila fiorini d'oro,
ne sturbarono il contratto col fare gran
guerra a Pisa, ed obbligar quel popolo a
chiedere pace. Fecesi innanzi in questo
mezzo <i>Gherardino Spinola</i> Genovese, e
collo sborso di trenta mila fiorini (Giorgio
Stella scrive <span class="fnote">[Georgius Stella, in Annal. Genuens., tom. 17 Rer. Ital.]</span> settantaquattro mila),
comperata da' Tedeschi la signoria di quella
città, v'entrò nel dì 2 settembre: il che
rincrebbe forte ai Fiorentini, nè vollero
perciò dare ascolto alcuno alle proposizioni
di pace loro fatte da esso Spinola.
La suberbia e avarizia di quel popolo la
vedremo ben gastigata, andando innanzi.
</p>

<hr />
</div>

<div class="chapter">
<h2 class="hidden" id="MCCCXXX">MCCCXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxx</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Giovanni XXII</span> papa 15.</td>
  </tr>
  <tr>
    <td>Imperio vacante.</td>
  </tr>
</table>

<p>
Maggiormente risorse in quest'anno
in Italia l'autorità di <i>papa Giovanni</i>,
dacchè, tornato <i>Lodovico il Bavaro</i> in
Germania, non v'era apparenza che gli
tornasse voglia di rivedere l'Italia, dacchè
colle passate azioni e colle sue infedeltà
ed estorsioni avea troppo alienato da sè
gli animi degl'Italiani. L'antipapa, siccome
abbiam detto, andò a far penitenza
de' suoi reati nella prigione avignonese.
I marchesi estensi signori di Ferrara già
s'erano riconciliati col pontefice. I Romani
anch'essi ravveduti, con avergli
<span class="pagenum" id="Page_493">[493]</span>
spediti ambasciatori, gli prestarono la
dovuta ubbidienza. I Pisani, pel servigio a
lui prestato di dargli nelle mani il desiderato
antipapa, ottennero quel che vollero
da lui. <i>Azzo Visconte</i> signor di Milano,
e <i>Luchino</i> e <i>Giovanni</i> suoi zii nell'anno
addietro aveano fatto negozio con esso
papa per guadagnar la sua grazia, con
aver inviati ambasciatori e chiesto perdono,
ed aver Giovanni deposta la porpora
cardinalizia ricevuta dall'antipapa,
ed abiurata la sua amicizia <span class="fnote">[Gualvaneus Flamma, Gest. Azon., tom. 12
Rer. Ital.]</span>. Ma pare
che solamente nel febbraio di quest'anno,
oppure più tardi, si desse compimento al
loro trattato, giacchè gran merito s'era
fatto esso Azzo col rivoltarsi contra del
Bavaro. Fu perciò pienamente tolto l'interdetto
a Milano, e Giovanni fu da lì a
qualche tempo creato vescovo di Novara.
Perciò la Dio mercè in Italia cessò lo
scisma, e dappertutto Giovanni XXII era
riconosciuto per vero e legittimo papa.
Lo stesso Bavaro anch'egli si studiò di
placarlo, con avere interposti alla corte
pontificia i buoni ufizii di <i>Giovanni re</i> di
Boemia, di <i>Baldovino arcivescovo</i> di Treveri
e di <i>Ottone duca</i> d'Austria <span class="fnote">[Raynaldus, Annal. Eccles.]</span>. Esibiva
egli di abolire tutti gli atti passati,
di confessarsi reo, di riceverne la penitenza,
purchè se gli conservasse l'imperio.
Oh quest'ultimo non piaceva al papa, e
perciò tutto il resto fu sprezzato, e continuossi
a tenerlo per iscomunicato ed
eretico. Ma con tutta questa depressione
del Bavaro, ed esaltazione di papa Giovanni,
non cessavano già in Italia le pestilenti
dissensioni de' Guelfi e Ghibellini;
e chiunque avea forza, cercava di stendere
le fimbrie del suo dominio. Continuò dunque
la guerra anche nell'anno presente,
ma con pochi considerabili avvenimenti.
Il cardinal legato <i>Beltrando dal Poggetto</i>
inviò le sue genti a' danni dei Reggiani <span class="fnote">[Gazata, Chron. Regiens., tom. 18 Rer. Ital.]</span>,
le quali bruciarono molto di quel paese,
con ridursi poi a Rubbiera. Ebbero i capitani
<span class="pagenum" id="Page_494">[494]</span>
d'essa armata un trattato, per cui
a tradimento dovea essere loro data la
terra di Formigine. Vennero essi perciò
a quella volta nel dì 24 d'aprile con secento
cavalli e quattrocento fanti <span class="fnote">[Giovanni Villani, lib. 10, cap. 154.]</span>; ma
avutone sentor <i>Guido</i> e <i>Manfredi de' Pii
</i>signori di Modena, arrivarono a tempo
colle milizie per disturbar le faccende
degli avversarii. Rimasero chiusi i papalini
in un prato, circondato da fossi e
paludi, di modo che, senza poter fare
buona battaglia, nè fuggire, vi rimasero
quasi tutti morti o prigionieri. Fra gli
ultimi si contarono Beltramone e Raimondo
del Balzo, e un fratello bastardo
del re Roberto. Il primo era maresciallo
dell'armata pontificia. Furono essi condotti
prigioni a Modena <span class="fnote">[Moranus, Chron. Mutinens., tom. 11 Rer.
Italic.]</span>, poi comperati
per sei mila fiorini d'oro dai Rossi
signori di Parma; e, per attestato di Matteo
Griffone <span class="fnote">[Matth. de Griffonibus, Chron. Bonon.,
tom. 18 Rer. Ital.]</span>, servirono poi a liberar col
cambio dalle carceri di Bologna <i>Orlando
Rosso</i> ed <i>Azzo Manfredi</i>, iniquamente detenuti.
Per questa perdita sbigottì molto
il cardinal legato.
</p>

<p>
Ma giacchè abbiam parlato di Modena,
convien ora aggiugnere, che continuando
le innumerabili ruberie dei Tedeschi
posti di guarnigione in questa
città, con essere ridotti i cittadini a nulla
avere che fosse suo, perchè quella bestial
gente adoperava la mannaia (chiamata da
essi la chiave dell'imperadore) per entrare
dappertutto e prendere tutto, era
ridotto il popolo alla disperazione, e gli
pareva d'essere nel profondo dell'inferno.
Trovò Manfredi de' Pii riparo a tanti
guai, con fare che Marsilio de' Rossi
vicario generale del Bavaro venisse in
persona a Modena, e seco menasse via
secento di questi manigoldi. Ce ne restarono
trecento, i quali dipoi, il meglio
che potè, tenne in freno la prudenza di
Manfredi. Fece il legato capitan generale
<span class="pagenum" id="Page_495">[495]</span>
della sua armata <i>Malatesta</i> signore
di Rimini, e nel dì 18 di giugno l'inviò
a dare il guasto a Spilamberto. Dopo
avere ricevuto soccorso di gente da Reggio
e da Parma, andò la milizia di Modena <span class="fnote">[Johannes de Bazano, Chron. Mutinens.,
tom. 15 Rer. Ital.]</span>
nel dì 24 a Piumazzo con pensiero
di dar battaglia; ma i nemici si
ritirarono, e recarono poi altri danni al
Modenese, con venir anche alle lor mani
la terra di Formigine. Compiè in questo
anno il suddetto cardinal Beltrando l'inespugnabil
castello, da lui fabbricato in
Bologna, con molte torri, alte mura ed
immense fortificazioni <span class="fnote">[Gazata, Chron. Regiens., tom. 18 Rer. Ital.]</span>, e andò per la
prima volta ad abitarvi. Dava egli ad intendere
ai buoni Bolognesi che non avea
quella fabbrica da servire per lui, ma
bensì al papa, che era risoluto di venire
in Italia, e di mettere la sua residenza in
quella città: cosa che produrrebbe inesplicabil
vantaggio ai cittadini, e farebbe
correre fiumi d'oro e d'argento per le
loro strade. La verità era, ch'egli solamente
intendeva di assicurar sè stesso, e
di mettere i ceppi a quella potente città.
Si prevalsero di queste congiunture i
marchesi estensi, divenuti amici del pontefice
e del legato, per occupare ai Modenesi
la terra del Finale nel dì 27 di
luglio. Nel mese d'ottobre cavalcò il
maresciallo della Chiesa colle sue genti
sul Modenese, e prese le mercatanzie
che venivano da Mantova a Modena. Ciò
riferito a Modena, uscì armato il popolo,
e mise il nemico in rotta, con ricuperar
tutto, e condurlo trionfalmente in città.
Sul principio di giugno riuscì ai Parmigiani
di togliere al legato Borgo S. Donnino <span class="fnote">[Giovanni Villani, lib. 10, cap. 158 e 166.]</span>.
Impadronironsi anche i Fiorentini
di Monte Catino, castello de' Lucchesi,
e corsero fino alle porte di Lucca,
colla presa d'alcune altre castella di quei
contorni. Videsi una scena nuova in Italia
nell'anno presente. Dei due fratelli
<i>Alberto</i> e <i>Mastino dalla Scala</i> signori di
<span class="pagenum" id="Page_496">[496]</span>
Verona, Padova e d'altre città, il primo,
tenendo sua stanza in Padova, attendeva,
siccome uomo pacifico, a darsi bel tempo.
Mastino, persona bellicosa e feroce,
tutto era applicato alla guerra. Ricorsero
a lui per aiuto i Ghibellini usciti di
Brescia <span class="fnote">[Malvecius, Chron. Brixian., tom. 14 Rer.
Ital.]</span>; ed egli, presa la lor protezione,
per isperanza di ridurre alla sua
ubbidienza quella città, entrò nel mese
di settembre sul Bresciano, e dopo aver
occupata a poco a poco una gran quantità
di castella, finalmente imprese l'assedio
della città stessa <span class="fnote">[Cortus., tom. 12 Rer. Ital.]</span>. Accadde che
in questi tempi venne a Trento <i>Giovanni
conte di Lucemburgo</i> e <i>re di Boemia</i>,
figliuolo del già imperadore <i>Arrigo VII</i>, per
alcuni suoi importanti affari, dicono del
matrimonio di <i>Giovanni</i> suo picciolo
figliuolo con una figlia del duca di Carintia <span class="fnote">[Bonincontr. Morigia, Chron. Mod., tom. 12
Rer. Italic.]</span>.
Trovandosi alle strette il popolo
guelfo di Brescia, gli spedì ambasciatori,
offerendogli il dominio della loro
città, sua vita natural durante, e con patto
di non introdurre in città i Ghibellini
senza il consenso del loro consiglio generale,
ch'egli non penò molto ad accettare.
Rimandò intanto quegli ambasciatori
a Brescia con trecento de' suoi
cavalli, e fece intimare a Mastino di non
molestar quella città, perchè era cosa
sua. Mastino si ritirò, e Giovanni dipoi
nell'ultimo dì di dicembre arrivò con
più di quattrocento cavalli a Brescia,
dove con eccessi di gioia e sommo onore
fu ricevuto. Mastino non si fece poi pregar
molto a rendergli le terre tolte ai
Bresciani, ma con riceverne la promessa
di rimettere in città gli usciti ghibellini.
Quali conseguenze avesse un così inaspettato
avvenimento, lo vedremo all'anno
seguente. Secondo la Cronica di
Giovanni da Bazzano <span class="fnote">[Johann. de Bazano, Chron. Mutinens.,
tom. 15 Rer. Ital.]</span>, nel dì primo di
<span class="pagenum" id="Page_497">[497]</span>
novembre fu dato il dominio della città
di Cremona a <i>Marsilio de' Rossi</i> signore
di Parma.
</p>

<hr />
</div>

<div class="chapter">
<h2 class="hidden" id="MCCCXXXI">MCCCXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxxi</span>. Indiz. <span class="smcap lowercase">XIV</span>.</td>
  </tr>
  <tr>
    <td><span class="smcap">Giovanni XXII</span> papa 16.</td>
  </tr>
  <tr>
    <td>Imperio vacante.</td>
  </tr>
</table>

<p>
La venuta in Italia di <i>Giovanni re</i> di
Boemia diede allora e dà tuttavia da
astrologare ai politici ed agli storici. Pretende
il Rinaldi <span class="fnote">[Raynaldus, in Annal. Eccles. ad ann. 1330,
num. 39.]</span> ch'egli, siccome attaccato
forte agli interessi di <i>Lodovico il
Bavaro</i>, per consiglio e col consenso di
lui venisse a sostenere il partito de' Ghibellini:
cosa da lui meditata molto prima
dell'acquisto di Brescia. V'ha ancora
chi il pretende venuto come vicario d'Italia
per esso Bavaro: il che nondimeno è
falso, non apparendo ch'egli usasse
giammai questo titolo. Altri poi pretendono <span class="fnote">[Giovanni Villani, lib. 10, cap. 173.]</span>,
che quantunque <i>papa Giovanni</i>
con sue lettere pubblicasse che quel re
di suo assenso non fosse entrato in Italia,
e mostrasse di disapprovarlo, pure
segretamente se l'intendesse con lui, e
gradisse i suoi progressi. Questi misteri
non è facile il dicifrarli. Sembra che sulle
prime il Bavaro solamente si tenesse indifferente
al veder Giovanni divenuto signor
di Brescia, ma che poi gl'increscesse
non poco il maggior innalzamento
suo, e ne procurasse la rovina. All'incontro,
può essere che sul principio il papa
niuna mano avesse a farlo calare in
Italia; ma, andando innanzi, si compiacesse
della di lui grandezza, perchè sempre
più veniva a tener lontano dall'Italia
l'odiato Bavaro, benchè egli mostrasse
il contrario, per non disgustare il <i>re Roberto</i>,
aspirante anch'esso all'italico regno.
Sia come essere si voglia, piantato
che fu in Brescia il re Giovanni, senza
badare alle promesse fatte a que' cittadini,
richiamò colà tutti i Ghibellini fuorusciti,
e volle che nella città fosse pace
<span class="pagenum" id="Page_498">[498]</span>
ed unione fra tutti, per quanto fu in sua
mano: del che gli venne gran lode per
tutta Lombardia. <i>Azzo signor di Milano</i>
corse tosto a visitarlo per rinnovar la
buona amicizia stata fra l'imperadore
Arrigo VII di lui padre e la città de' Visconti,
e gli portò anche di molti regali <span class="fnote">[Bonincontr. Morigia, Chron. Modoet.,
tom. 12 Rer. Ital.]</span>.
Era la città di Bergamo in gran
confusione e guerra civile per le fazioni.
S'avvisò ancora quel popolo che questo
principe, il quale niuna parzialità mostrava
per le pazze sette degl'Italiani,
sarebbe efficace medico alla grave sua
malattia, e gli spedì ambasciatori, con
sottomettersi al suo dominio, nel dì 12
di gennaio. Giovanni anche in quella città
rimise la buona armonia e pace. Con
questa paterna cura e fama di esatta giustizia
tal credito s'acquistò egli, che Crema
e Cremona da lì a poco il vollero
per loro signore. Anche <i>Ravizza Rusca</i>
signore di Como gli aveva promesso il
dominio di Como, ma poscia il burlò <span class="fnote">[Gazata, Chronic. Regiens., tom. 18 Rerum
Ital. Bonincontrus, Chron., tom. 12 Rer. Ital.]</span>.
Se crediamo a Galvano Fiamma <span class="fnote">[Gualvaneus Flamma, de Gest. Azon, tom.
eod. Idem., in Manipul. Flor., cap. 369.]</span>, lo
stesso <i>Azzo Visconte</i> nel dì 8 di febbraio
per decreto del popolo milanese a lui
sottopose Milano, e prese il titolo di suo
vicario. Così nel mese di febbraio Pavia,
Vercelli e Novara, senza ch'egli lo cercasse,
inviarono ambasciatori a dargli la
signoria delle loro città. Da' Reggiani <span class="fnote">[Johann. de Bazano, Chron. Mutin., tom. 15
Rer. Ital.]</span>,
Parmigiani, Modenesi, Mantovani e Veronesi
gli vennero ambascerie, desiderando
tutti di aver buona amicizia con
lui. Nel dì 2 di marzo si portò egli a
Parma, e da lì a tre dì nel pubblico consiglio
fu proclamato signore di quella
città: dopo di che fece rientrare in casa
i Correggieschi e gli altri fuorusciti guelfi.
Medesimamente essendo venuto nel dì 15
d'aprile a Reggio, quel popolo fece delle
pazzie d'allegrezza, e gli conferì il dominio
<span class="pagenum" id="Page_499">[499]</span>
della città, sperando, anzi chiedendo
ad alte voci, che deponesse i Manfredi
e Fogliani, signoreggianti in essa. Giunto
a Modena, qui ancora nel consiglio generale
fu accettato per signore. Un incanto
sembrò questa mutazione. Strana
cosa tuttavia non dee parere, come per
tutta Italia, senza altro esame, ognun
prendesse inclinazione a questo principe
e re straniero, imperocchè tutti si figuravano
sotto il di lui governo di vedere
estinte le fazioni, e di godere una dolce
soavità di pace.
</p>

<p>
Crebbe poi la maraviglia, perchè
avendo i Fiorentini <span class="fnote">[Giovanni Villani, lib. 10, cap. 170.]</span> continuato e maggiormente
stretto l'assedio di Lucca
mercè degli aiuti di gente loro inviata
dal re Roberto, dai Sanesi e Perugini,
quando erano sul più bello di conquistar
quella città, ed aveano anche trattato
segreto coi maggiori di Lucca; <i>Gherardino
Spinola</i> signore di quella città, accortosi
della mena, mandò tosto suoi
ambasciatori al suddetto re di Boemia,
pregandolo di accettar la signoria di Lucca
con certi patti, fra' quali verisimilmente
non mancò quello di restare vicario di
lui in essa città. Non perdè tempo il re
Giovanni ad inviare ambasciatori al campo
de' Fiorentini, pregandoli di levarsi
di là, perchè Lucca era sua città. Fu risposto
che quell'impresa si faceva a petizione
del re Roberto; e che perciò non
poteano distorsene. Ma poscia, udito che
Giovanni facea marciare ottocento cavalieri
per dar soccorso a Lucca, e trovandosi
discordia nell'esercito loro, si
ritirarono nel dì 25 di febbraio da quell'assedio.
Arrivarono poi nel dì primo
di marzo gli ottocento cavalieri del re di
Boemia a Lucca; e il primo a provare
quanto fossero mal fondate le sue speranze
nel Boemo, fu lo stesso Gherardino
Spinola, perchè niun patto fu a lui
mantenuto, e gli convenne uscir di quella
città, piagnendo la perdita di essa e del
tanto danaro impiegato per comperarsi
un crepacuore. Anche i Modenesi e Reggiani
<span class="pagenum" id="Page_500">[500]</span>
tardarono poco a disingannarsi <span class="fnote">[Gazata, Chron. Regiens, tom. 18 Rer. Ital.]</span>.
Nè quelli voleano per padroni i Pii, nè
questi i Fogliani e Manfredi; da tale speranza
mossi s'erano dati al re di Boemia;
ma il re per danari li confermò per
suoi vicarii in queste città, e il più bello
fu che il danaro pagato da essi per continuar
nel dominio fu cavato con una
colta messa alle borse del medesimo popolo,
il quale li volea deposti. Accadde
inoltre, che venuto esso re Giovanni a
Modena <span class="fnote">[Moranus, Chron. Mutinens., tom. 11 Rer.
Ital. Cortus. Histor., tom. 12 Rer. Ital.]</span>, si portò, accompagnato dal
marchese di Monferrato e dal conte di
Savoia, nel dì 16 d'aprile a Castelfranco
ad un abboccamento col cardinale legato
<i>Beltrando dal Poggetto</i>. Ebbero fra loro
un lungo secreto colloquio; e perchè non
bastò quel giorno a smaltire tutti i loro
interessi, nel dì seguente tornarono a vedersi
in Piumazzo, e non fu men lungo
dell'altro il ragionamento loro. Non traspirò
di che trattassero; ma seguirono
tra loro molte finezze e un buon concerto;
e furono osservati partirsi l'uno
dall'altro molto allegri e contenti. Bastò
questo, perchè allora i principi d'Italia
aprissero gli occhi e prendessero in diffidenza
non solo il Boemo, ma il papa
stesso, deducendo da questi andamenti
che fossero ben d'accordo e collegati
insieme esso pontefice e il re; e che le
lor mire fossero di assorbire, sotto lo
specioso titolo di metter pace, l'Italia
tutta. I primi dunque a far argine a questi
occulti disegni, furono i <i>marchesi
estensi</i> signori di Ferrara, <i>Mastino dalla
Scala</i> signor di Verona e d'altre città, i
<i>Gonzaghi</i> signori di Mantova, ed <i>Azzo
Visconte</i> signor di Milano, tutti molto
adombrati all'osservare quasi in un momento
cresciuta cotanto la potenza del
<i>re Giovanni</i> in Italia, e la sua unione col
legato pontificio. A questo fine nel dì 8
d'agosto stabilirono fra loro in Castelbaldo
una lega difensiva ed offensiva.
Anche i Fiorentini adirati non solo per
<span class="pagenum" id="Page_501">[501]</span>
questo contra del Boemo, ma anche perchè
era figliuolo d'Arrigo VII già lor
fiero nemico, e perchè avea lor tolto,
per così dire, di bocca il tanto sospirato
acquisto di Lucca, s'accostarono nell'anno
seguente a questa lega; anzi mossero
tanti sospetti in cuore del <i>re Roberto</i>,
che il trassero nella medesima alleanza.
Sicchè, con istupore d'ognuno, si vide
questa gran mutazione in Italia, cioè
Guelfi e Ghibellini divenuti ad un tratto
tutti uniti per abbassare il re di Boemia
ed il frodolento legato. Diedero parimente
nell'occhio a <i>Lodovico il Bavaro</i> questi
rigiri ed ingrandimenti d'esso re in Italia;
e però cominciò ad attizzar contra
di lui i re di Polonia e d'Ungheria, e il
duca d'Austria, i quali poi nel novembre
dell'anno presente gli mossero guerra,
e recarono immensi danni ai di lui Stati
della Germania.
</p>

<p>
Fece intanto il <i>re Giovanni</i> venire
in Italia <i>Carlo</i> suo figliuolo primogenito,
che con un grosso corpo di combattenti
arrivò a Parma, ed egli appresso nel mese
di giugno, oppure sul principio di luglio,
lasciato in Parma il giovinetto figliuolo
sotto la cura di <i>Lodovico di Savoia</i> <span class="fnote">[Gazata, Chron., tom. 18 Rer. Ital. Giovanni
Villani, lib. 10, cap. 181. Cortus. Hist., tom. 12
Rer. Italic.]</span>,
marciò ad Avignone per tessere col papa
e col re di Francia grandi tele, cioè,
secondo le apparenze, per soggiogar la
Italia ed innalzar la sua casa, oppur
quella di Francia, sulle rovine del Bavaro.
Questi suoi passi maggiormente convinsero
i principi d'avere un pericoloso
nemico in casa; ed accertossene anche
il re Roberto, perchè nel mese di settembre
<i>Teodoro marchese</i> di Monferrato,
collegato del re Giovanni, gli tolse la
città di Tortona colle rocche, e ne cacciò
la di lui guarnigione con suo danno
e vergogna. La ricuperò poi Roberto
nell'anno seguente. Prosperarono in
quest'anno gli affari del cardinale legato
in Romagna. Nel dì 3 di maggio, secondo
<span class="pagenum" id="Page_502">[502]</span>
la Cronica di Cesena <span class="fnote">[Chron. Caesen., tom. 14 Rer. Ital.]</span>, <i>Malatesta</i>
figliuolo di <i>Pandolfo</i>, anteponendo all'amore
della sua casa i proprii vantaggi, si
accordò con esso cardinale a' danni di
<i>Ferrantino Malatesta</i>, signore di Rimini, e
degli altri suoi parenti <span class="fnote">[Giovanni Villani, lib. 10, cap. 179. Cronica
Riminese, tom. 15 Rer. Ital.]</span>, e l'aiutò a
scacciarli da quella città. Egli in ricompensa
fu creato capitan generale della
armata pontificia, ed assediò le castella
dove si erano ritirati i medesimi suoi
parenti, trattandoli da nemici capitali. Si
meritò per questo il soprannome di <i>Guastafamiglia</i>.
Poscia il cardinale, giacchè,
a riserva di Forlì, tutte le altre città della
Romagna erano alla loro ubbidienza,
raunò una possente oste della sua gente
e di tutti i Romagnuoli, e mise l'assedio
ad essa città di Forlì, devastando il territorio
all'intorno. Erane signore <i>Francesco
degli Ordelaffi</i> dopo la morte di <i>Cecchino</i>,
accaduta in quest'anno. Quivi
fabbricate alcune bastie, acciocchè tenessero
bloccata quella città, tornò poscia
l'armata a' suoi quartieri. Abbiamo dalle
Croniche di Bologna <span class="fnote">[Chronic. Bononiens., tom. 18 Rer. Ital.]</span> che nel mese
di novembre gli Ordelaffi fecero pace col
legato; e, cedutogli Forlì, egli vi pose un
governatore. Ma secondo le stesse ed
altre Croniche <span class="fnote">[Chron. Caesenat., tom. 14 Rer. Ital.]</span>, pare che questa cessione
si compiesse nel dì 26 di marzo
dell'anno seguente, e che, in ricompensa
di essa, il legato investisse Francesco degli
Ordelaffi della città di Forlimpopoli. Cotante
belle parole seppe poi dire il medesimo
cardinale legato al popolo di Bologna,
che l'indusse nel mese di novembre
a dargli più ampio dominio nella
loro città, e ad inviare ambasciatori a
<i>papa Giovanni</i>, per dichiarare che Bologna
perpetuamente sarebbe della Chiesa
romana. Altrettanto fecero dal canto loro,
se pure è vero, i Piacentini <span class="fnote">[Chron. Placentin., tom. 16 Rer. Ital.]</span>. Nel dì
26 di luglio del presente anno, trovandosi
<span class="pagenum" id="Page_503">[503]</span>
molto sconciata dalle discordie civili
la città di Pistoia <span class="fnote">[Giovanni Villani, lib. 10, cap. 186.]</span>, i Fiorentini, mossi
da spirito di carità, ma non cristiana,
spedirono colà cinquecento lancie e mille
e cinquecento pedoni, che corsero la città,
gridando: <i>Vivano i Fiorentini</i>. Si fecero
dare la signoria d'essa città per un anno,
e poi nell'anno seguente vi cominciarono
un forte castello per più sicurtà della
terra, diceano essi; e voleano dire, per
seguitar sempre ad esserne padroni. Nuova
guerra insorse quest'anno fra i Catalani
e i Genovesi <span class="fnote">[Georg. Stella, Annal. Genuens., tom. 17
Rer. Ital. Giovanni Villani, lib. 10, cap. 188.]</span>. Lamentavansi i
primi che i Genovesi, i quali erano da
gran tempo in credito di fare i corsari,
quando se la vedeano bella, avessero
recato di gravi danni ai loro legni. Il perchè
con una flotta di quarantadue galee e
di trenta navi armate, venuti alle due riviere
di Genova, vi guastarono e bruciarono
molti luoghi. Cagione fu questo
loro insulto che i Guelfi dominanti in
quella città, e i Ghibellini fuorusciti, padroni
di Savona e d'altre terre, che già
avevano fatta tregua fra loro, trattassero
d'accordo e pace. A questo fine amendue
le parti spedirono ambasciatori al <i>re Roberto</i>
signore della città, che vi acconsentì
nel dì 2, oppure 8 di settembre, ma di
poco buona voglia; perchè fra le condizioni
v'era che tutti i suddetti Ghibellini
rientrassero in Genova e si accomunassero
gli uffizii; e il re dubitava della lor
forza, e più dell'animo loro.
</p>

<hr />
</div>

<div class="chapter">
<h2 class="hidden" id="MCCCXXXII">MCCCXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxxii</span>. Indiz. <span class="smcap lowercase">XV</span>.</td>
  </tr>
  <tr>
    <td><span class="smcap">Giovanni XXII</span> papa 17.</td>
  </tr>
  <tr>
    <td>Imperio vacante.</td>
  </tr>
</table>

<p>
Benchè i marchesi d'Este <i>Rinaldo</i>,
<i>Obizzo</i> e <i>Niccolò</i>, signori di Ferrara, si
fossero molto prima d'ora concordati
con papa Giovanni, pure solamente in
quest'anno fu dato compimento ad essa
concordia. Nel mese di giugno vennero
le bolle del vicariato di Ferrara, loro
<span class="pagenum" id="Page_504">[504]</span>
conceduto da esso pontefice <span class="fnote">[Matth. de Griffonibus, Chron. Bonon.,
tom. 18 Rer. Ital.]</span>, con
obbligo non di meno di rimettere in
mano del cardinale legato la terra ossia la
città d'Argenta. Diede esecuzione esso
legato alle lettere papali, riebbe Argenta,
e nel febbraio seguente fu levato l'interdetto
dalla città di Ferrara <span class="fnote">[Chron. Estense, tom. 15 Rer. Ital.]</span>. Che
frutto ricavassero da questo accordo i
marchesi, lo vedremo all'anno seguente;
intanto abbiamo, che essi si spogliarono
della suddetta Argenta; il legato promise
loro gran cose, e nulla poi attenne. Parlano
gli Annali Bolognesi delle feste e
falò fatti in Bologna, perchè nello stesso
mese di febbraio vennero lettere pontificie
che assicuravano quel molto credulo
popolo, come era risoluta la venuta del
pontefice in Italia, e fissata la sua residenza
in quella città <span class="fnote">[Giovanni Villani, lib. 10, cap. 199.]</span>: tutte cabale
del <i>cardinale Beltrando</i> dal Poggetto, il
quale creato conte della Romagna e marchese
della marca d'Ancona, ad altro
non attendeva che a stabilir bene in suo
pro que' principati, anzi ad accrescerli, e
macchinava tutto dì la rovina de' marchesi
estensi e degli stessi Fiorentini, e di
chiunque si mostrava contrario a <i>Giovanni
re</i> di Boemia, seco collegato. Tenne
poscia nel dì 18 di marzo un general
parlamento in Faenza <span class="fnote">[Chron. Caesen., tom. 14 Rer. Ital.]</span>, e nel dì 26
andò a prendere il possesso di Forlì, sicchè
in Romagna non vi restò città o signore
che non fosse ubbidiente a' suoi
cenni. Ma perciocchè in Bologna i saggi
si vedevano alla vigilia di perdere affatto
l'antica libertà, e di divenire schiavi perpetui
del legato, tra pel giogo imposto
loro col fortissimo castello quivi fabbricato,
e per la lega contratta da lui col re
di Boemia, probabilmente loro scappò
detta qualche parola non ben misurata,
per cui, insospettitosi il cardinale, finse di
voler parlare con Taddeo de' Pepoli, Bornio
de' Samaritani, Andalò de' Griffoni e
<span class="pagenum" id="Page_505">[505]</span>
Brandalisio de' Gozzadini, cittadini potenti
di quella città, e li trattenne prigioni.
Se non li rilasciava presto, già il
popolo avea cominciato a tumultuare, ed
era imminente una gran sedizione. Abbiamo
dal Villani <span class="fnote">[Giovanni Villani, lib. 10, cap. 211.]</span> che nel novembre
il re Giovanni di Boemia andò ad Avignone
per abboccarsi col papa: del che
ebbe gran gelosia il <i>re Roberto</i>, e voleva
impedire la di lui andata. Ma piacque il
contrario al pontefice, il quale fece due
diverse figure, mostrando di esser in collera
col Boemo, e sgridandolo per gli
acquisti fatti in Italia, quando nello stesso
tempo per quindici dì era ciascun giorno
a segreto consiglio con lui, e fece varie
ordinazioni, che col tempo vennero
alla luce. Tutto era allora simulazione e
dissimulazione in quella corte; e di questa
arte poi poteva leggere in cattedra il
cardinale Beltrando legato di Bologna,
Romagna e marca d'Ancona. Intanto i
principi di Lombardia collegati contra
del re di Boemia non istavano oziosi.
Secondo i patti della lega, che la Cronica
di Verona <span class="fnote">[Chron. Veronens., tom. 8 Rer. Ital.]</span> dice fatta, o confermata
nel dì 22 di novembre di quest'anno,
ad <i>Azzo Visconte</i>, pel partaggio fatto tra
loro <span class="fnote">[Gazata, Chron. Regiens., tom. 18 Rer. Ital.]</span>, dovea toccare Bergamo e Cremona;
ad <i>Alberto</i> e <i>Mastino dalla Scala</i>,
Parma; ai <i>Gonzaghi</i>, Reggio; e Modena
ai <i>marchesi estensi</i>. Mastino dalla Scala
avea già ricevute segrete lettere dai primati
guelfi di Brescia <span class="fnote">[Malvecius, Chron. Brixian., tom. 14 Rer.
Ital. Johannes de Bazano, tom. 9 Rer. Italic. Cortus.
Hist., tom. 12 Rer. Ital.]</span>, che l'invitavano
all'acquisto di quella città, disgustati
dal re di Boemia, per aver egli contra
i patti fabbricata quivi una fortezza,
ed impegnata la riviera di Garda ai nobili
da Castelbarco; avea anche donate
varie castella di quel distretto a' suoi
uffiziali, e staccata la giurisdizione di Val
Camonica dalla città. Ora Mastino, messi
in campagna due mila scelti cavalli e
gran corpo di fanteria, parte de' quali era
<span class="pagenum" id="Page_506">[506]</span>
di <i>Obizzo marchese</i> d'Este <span class="fnote">[Chron. Estense, tom. 15 Rer. Ital.]</span>, che accorse
in persona ad aiutar Mastino, e
fingendo che venissero da Asola, terra
allora posseduta dal legato sui confini
del Bresciano, sotto il comando di Marsilio
da Carrara li fece la mattina del
dì 15 di giugno arrivare alle porte di
Brescia <span class="fnote">[Bonincontr. Morigia, Chron. Mod., tom. 9
Rer. Ital.]</span>. Portavano finte bandiere
della Chiesa, e gridavano: Viva la Chiesa.
Furono tosto in armi i Guelfi della città,
e corsero ad aprire per forza la porta
di San Giovanni, per cui entrata la gente
di Mastino, cominciò a gridare: <i>Viva la
Chiesa, e muoia il re</i>. Allora si rifugiarono
nel castello i soldati del re Giovanni;
ma perchè non era esso ben provveduto,
e si diede un feroce assalto a
quegli uffiziali, non già coll'armi, ma coll'esibizion
di danaro <span class="fnote">[Giovanni Villani, lib. 10, cap. 203.]</span>, nel dì 4 di luglio
lo renderono, e se n'andarono pei
fatti loro. I Ghibellini di quella città,
fuorchè pochi scappati nel castello, se ne
stavano quieti; ed ancorchè sentissero
gridare: <i>Viva Mastino dalla Scala</i>, si credevano
assai sicuri al sapere che lo Scaligero
era gran caporale della lor fazione,
ma restarono ingannati. Mastino,
che non ascoltava se non i consigli della
propria ambizione, li sagrificò all'odio
de' Guelfi (così d'accordo ne' patti); cioè
permise che per tre giorni i Guelfi infierissero
contra d'essi Ghibellini <span class="fnote">[Chronic. Veronense, tom. 8 Rer. Ital.]</span>, molti
de' quali rimasero uccisi, e gli altri forzati
a fuggire fuori della città. Una gran
percossa ebbe in tal congiuntura la già
sì potente famiglia de' Maggi. Così la nobil
città di Brescia venne in potere dei
signori dalla Scala.
</p>

<p>
Sconvolta era eziandio la città di Bergamo
per le fazioni civili <span class="fnote">[Gualvaneus Flamma, de Gest. Azon., tom. 12
Rer. Ital.]</span>. <i>Azzo Visconte</i>
signor di Milano nel mese di settembre
si portò coll'esercito suo colà, e nel
dì 27 di quel mese (non so se per assedio
<span class="pagenum" id="Page_507">[507]</span>
o per amichevol trattato) ne acquistò
la signoria, togliendola alle genti del
re di Boemia. Nella Cronica Estense <span class="fnote">[Chron. Estense, tom. 15 Rer. Ital.]</span>
è scritto che vi perirono molti dell'armata
sua. Egli poi v'introdusse i Rivoli
ed altri fuorusciti, e volle che fosse pace
fra tutti: dal che gli venne gran lode.
Erasi mosso da Parma <i>Carlo figliuolo
del re boemo</i>, por dar soccorso a Bergamo;
ma, per paura d'azzardar troppo,
se ne tornò indietro. Nello stesso settembre <span class="fnote">[Giovanni Villani, lib. 10, cap. 203.]</span>
il Visconte, gli Scaligeri, i
marchesi estensi e i Gonzaghi strinsero la
lega col comune di Firenze e col <i>re Roberto</i>:
tutti contro al Bavaro e al re di
Boemia, e a chi desse loro aiuto e favore,
facendosi gl'Italiani segni di croce
al mirare in lega potenze dianzi sì nemiche
e di mire affatto opposte. Pensavano
anche i marchesi estensi alla conquista
di Modena, destinata ad essi in
lor parte. Nè mancava la pazza discordia
di malmenare ancora questa città.
Già ne erano esclusi e fuorusciti i nobili
Rangoni, Grassoni, Boschetti e signori
da Sassuolo. Nel gennaio di questo
anno erano stati mandati a' confini
altri nobili <span class="fnote">[Johann. de Bazano, Chron. Mutin., tom. 15
Rer. Ital.]</span>, ed altri verso il dì 22 di
giugno malcontenti se ne fuggirono. Ritirossi
Nicolò da Fredo a Spilamberto, e
quei dalla Mirandola e da Magreta alle
lor terre, che si ribellarono contra della
città. Sul fine di settembre <i>Rinaldo marchese</i>
d'Este con <i>Alberto dalla Scala</i> e
<i>Guido da Gonzaga</i> entrò sul Modenese,
guarnito d'un copioso esercito; mise
l'assedio al castello di San Felice con sette
mangani che continuamente flagellavano
quella terra. Nello stesso tempo il grosso
della loro armata venne sino ai borghi di
Modena, prendendo varii luoghi fra la
Secchia e il Panaro. Aggiugne il Villani
che, dopo aver <i>Azzo Visconte</i> tentato di
prendere Cremona <span class="fnote">[Giovanni Villani, lib. 10, cap. 207.]</span>, ma con restarne
<span class="pagenum" id="Page_508">[508]</span>
cacciate le sue genti che in parte vi erano
entrate, cavalcò anch'egli dipoi sotto
Modena con mille e cinquecento cavalieri,
e vi stette intorno per venti dì,
guastando tutti i contorni: per la qual
cosa il legato, che era in Romagna, corse
tosto a Bologna per paura di perdere
quella città. <i>Manfredi de' Pii</i> sì bravamente
difese Modena <span class="fnote">[Moranus, Chron. Mutinens., tom. 11 Rer.
Italic.]</span>, che veggendo i
collegati di buttare il tempo, se ne tornarono
indietro <span class="fnote">[Chron. Estense, tom. 15 Rer. Ital.]</span>. Si ridusse il marchese
Rinaldo sotto San Felice, il cui assedio
continuava. Erano i Ferraresi vicini
ad impadronirsene, quando Alberto
dalla Scala, per segrete preghiere di Manfredi
de' Pii, se n'andò con sua gente. Ma,
udita che ebbe Mastino la vergognosa
ritirata del fratello, spedì altra fanteria e
cavalleria in sussidio dell'Estense. Seguitò
l'assedio sino al dì 25 di novembre,
in cui ebbe un funesto fine per li
Ferraresi. Imperciocchè Manfredi de' Pii,
raccomandatosi al legato, e ad Orlando
Rosso di Parma e ai Manfredi di Reggio,
ebbe un possente soccorso di cavalleria
da tutte le parti, e in persona venne
in aiuto suo Carlo figliuolo del re Giovanni,
e Pietro e Marsilio de' Rossi <span class="fnote">[Istorie Pistolesi, tom. 11 Rer. Ital. Cortus.
Hist. tom. 12 Rer. Ital.]</span>.
Con questi rinforzi tutto il popolo di Modena
atto all'armi marciò a San Felice.
Andò il guanto della battaglia, che da
Giovanni da Campo San Piero generale
de' marchesi fu accettato; e nel dì suddetto,
festa di santa Caterina, si azzuffarono
le armate. Durò il fiero ed ostinato
combattimento da terza fino alla sera,
ora rinculando gli uni ed ora gli altri;
in fine perchè le fanteria modenese attese
a scannare i cavalli nemici, restò
sconfitta l'oste de' marchesi, fatto prigione
il Campo San Piero lor generale
con assaissimi altri, e tutto il loro equipaggio
co' militari attrezzi venne alle
mani de' vincitori. Circa ottocento cavalieri
<span class="pagenum" id="Page_509">[509]</span>
fra l'una parte e l'altra rimasero
estinti sul campo; e fu creduto che da
gran tempo sì crudel battaglia non fosse
succeduta <span class="fnote">[Gazata, Chron. Regiens., tom. 18 Rer. Ital.]</span>. In così felice giornata il
<i>principe Carlo</i> fu fatto cavaliere da un
Tedesco, ed egli compartì lo stesso onore
a Manfredi de' Pii, a Giberto da Fogliano,
e a Nicolò e Pietro de' Rossi. S'impadronì
in quest'anno <i>Azzo Visconte</i> dell'importante
castello di Pizzighettone sull'Adda
nel dì 22 di settembre, e verso il
fine di novembre <span class="fnote">[Giovanni Villani, lib. 10, cap. 210.]</span> cavalcò colle sue
milizie a Pavia, ed, assistito dai nobili da
Beccheria, v'entrò e corse la città. Non
potendo resistere alla di lui forza le masnade
del re Giovanni, si ridussero nel
castello già fabbricato da Matteo Visconte,
e vi si sostennero sino al venturo
marzo, siccome diremo. Parimente in
quest'anno a' dì 22 di maggio <i>Giovanni
Visconte</i>, zio di esso Azzo, già creato vescovo
di Novara <span class="fnote">[Corio, Istoria di Milano. Gualvan. Flamma,
Manip. Flor., cap. 370.]</span>, ebbe maniera di
cacciar da quella città i Tornielli, che
ne erano padroni, e si fece anche proclamar
signore in temporale della città
suddetta, dove richiamò tutti gli usciti, e
rimise la pace da gran tempo perduta.
Ma esser potrebbe che questo fatto appartenesse
agli anni seguenti, siccome si
ha dagli Annali Milanesi <span class="fnote">[Annal. Mediol., tom. 15 Rer. Ital.]</span>. Lo stesso
Galvano Fiamma, che nel Manipolo dei
Fiori racconta ciò all'anno presente, in
altra sua opera <span class="fnote">[Gualvan. Flamma, de Gest. Azon., tom. 12
Rer. Ital.]</span> ne favella al seguente.
Aveano i Pisani tolta a' Sanesi la città di
Massa in Maremma; ma essendo essi all'assedio
di un castello <span class="fnote">[Chron. Sanense, tom. 15 Rer. Ital.]</span>, i Sanesi coll'esercito
loro nel giorno 16 di dicembre
diedero loro una sconfitta con grave
loro danno, e con far prigione Dino dalla
Rocca lor capitano.
</p>

<p>
<span class="pagenum" id="Page_510">[510]</span>
</p>

<hr />
</div>

<div class="chapter">
<h2 class="hidden" id="MCCCXXXIII">MCCCXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxxiii</span>. Indiz. <span class="smcap lowercase">I</span>.</td>
  </tr>
  <tr>
    <td><span class="smcap">Giovanni XXII</span> papa 18.</td>
  </tr>
  <tr>
    <td>Imperio vacante.</td>
  </tr>
</table>

<p>
Per la vittoria riportata nel precedente
novembre dal <i>principe Carlo</i> a San
Felice colla sconfitta dell'esercito estense <span class="fnote">[Chron. Estense, tom. 15 Rer. Ital.]</span>,
<i>Beltrando cardinale</i> legato, siccome
persona di niuna fede, dimenticando l'investitura
di Ferrara data agli Estensi, si
figurò venuto il beato giorno di aggiugnere
ancor quella città alle sue conquiste.
Però fece muover guerra dagli Argentani
a' Ferraresi nel mese di gennaio, e
poco appresso, senza disfida alcuna, anche
egli spedì le sue genti a dare il guasto al
territorio di Ferrara. Avvenne che nel dì
6 di febbraio stando il <i>marchese Niccolò</i>
a Consandolo <span class="fnote">[Cortus. Histor., tom. 12 Rer. Ital.]</span>, facendo la guardia a
quella Stellata, arrivarono colà le milizie
del legato, e diedero battaglia. Accorse
armato il marchese; ma, cadutogli il cavallo
in un fosso, fu preso e condotto con
altri nelle carceri di Bologna, e la Stellata
venne in poter de' nemici. Questo felice
colpo facilitò all'armata pontificia il passaggio
del Po; e però senza contrasto
giunse fin sotto Ferrara, e postatasi nel
borgo di sotto e sul Polesine di Santo
Antonio, cinse quella città d'assedio.
Tutti i primati della Romagna colle genti
di quella provincia e di Bologna, per ordine
del legato, vennero a quell'impresa.
Un grosso naviglio ancora fu spedito per
Po a' danni di quella città, che venne
bersagliata dalle macchine militari, e tentata
con varii assalti per più di nove settimane.
Implorarono in tante angustie i
marchesi il soccorso de' principi confederati,
i quali, perchè troppo premeva loro
che non cadesse nelle mani dell'ambizioso
legato così importante città, vi spedirono
cadauno un corpo di cavalleria e
fanteria. Ne mandò <i>Azzo Visconte</i> lor
cugino, ne mandarono i Gonzaghi, i Fiorentini,
ma più <i>Mastino dalla Scala</i>. Appena
<span class="pagenum" id="Page_511">[511]</span>
furono entrati in Ferrara questi
rinforzi, che, tenuto consiglio di guerra, fu
risoluto di dare nel dì seguente addosso
a' nemici. Però nel felicissimo giorno 14
d'aprile il <i>marchese Rinaldo</i>, lasciato alla
guardia della città il <i>marchese Obizzo</i> suo
fratello, fu il primo ad uscire coi coraggiosi
Ferraresi, e percosse nei nemici <span class="fnote">[Gazata, Chron. Regiens., tom. 18 Rer. Ital,
Chron. Bononiense, tom. eodem. Chron. Caesen.,
tom. 14 Rer. Ital.]</span>.
Gli tennero dietro tutti gli altri campioni,
e sì vigoroso fu l'assalto, che in breve
andò in rotta tutto il potente campo pontificio
con vittoria sì segnalata, che fu
comparabile colle migliori di quel secolo.
Alcune migliaia di persone vi restarono
uccise od annegate, prese più di due mila,
guadagnati duemila cavalli, con immenso
bottino di bagaglio, armi ed arnesi da
guerra, e gran quantità di navi. Fra i prigioni
si contarono il <i>conte d'Armignacca</i>
venuto di Francia per maresciallo dello
esercito papale, due nipoti del legato,
l'uno dei quali suo camerlengo, <i>Malatesta</i>
e <i>Galeotto</i> da Rimini, <i>Ricciardo</i> e <i>Cecchino
de Manfredi</i> da Faenza, <i>Ostasio da
Polenta</i> da Ravenna, <i>Francesco degli Ordelaffi</i>
da Forlì, i <i>conti di Cunio</i> e <i>Bagnacavallo,
Lippo degli Alidosi</i> da Imola,
tutti gran signori sotto l'ubbidienza del
legato, ed altri nobili di Bologna e Romagna.
L'avvocato di Trivigi conferì in
sì felice giornata l'ordine della cavalleria
al marchese Rinaldo, ed egli poi fece cavalieri
il marchese Obizzo suo fratello ed
altri suoi parenti. Paga doppia fu sborsata
ai soldati, e nel dì 18 di giugno le genti
dei marchesi diedero una rotta anche agli
Argentani e ad altra gente del legato:
del che fu gran rumore ed urli in Argenta.
</p>

<p>
Considerabil perdita fece nella sconfitta
di Ferrara il cardinal legato; e pure
peggiori ancora ne furono le conseguenze <span class="fnote">[Cortus. Histor., tom. 12 Rer. Ital.]</span>.
De' prigioni fatti, e tutti ben trattati,
ritennero i marchesi estensi il solo
conte di Armignacca, che dopo trentatrè
<span class="pagenum" id="Page_512">[512]</span>
mesi di prigionia col pagamento di cinquanta
mila fiorini d'oro si riscattò. I nipoti
del legato con altri nobili guasconi
furono cambiati col <i>marchese Niccolò</i>, che
era prigione in Bologna. Tutti gli altri
gran signori della Romagna ebbero da lì
a non molto la libertà senza riscatto veruno,
ma con segreti patti e promesse
fatte ai marchesi, che vennero presto alla
luce, benchè fingessero di essere liberati
collo sborso di molta moneta, mostrandosi
poi corrucciati contro al legato, che
un soldo non volle spendere per la loro
liberazione. Ora <i>Malatesta</i> e <i>Galeotto</i> dei
Malatesti <span class="fnote">[Chron. Caesen., tom. 14, Rer. Ital. Chron.
Estense, tom. 15 Rer. Ital.]</span>, dacchè furono liberi, segretamente
fecero pace e lega con <i>Ferrantino</i>
e cogli altri della lor casa; e nel
mese d'agosto diedero principio alla ribellione
contra del cardinale legato, assistiti
da varii rinforzi venuti loro da Arezzo,
dalla Marca e da Ferrara. Presero
tutto il contado di Rimini, e nel dì 17 di
agosto assediarono la stessa città, dove
entrarono vittoriosi nel dì 22 di settembre,
con ispogliare e cacciarne il presidio
del legato. Nello stesso tempo <i>Francesco
degli Ordelaffi</i> <span class="fnote">[Giovanni Villani, lib. 10, cap. 226.]</span> penetrato occultamente
entro un carro di fieno in Forlì, e, mossa
a rumore la terra, se ne impadronì nel
dì 12, oppure 19 dello stesso settembre,
e pienamente ancora ebbe il dominio
di Forlimpopoli. Parimente <i>Ghello
da Calisidio</i> nel dì 25 del medesimo mese
fece rivoltar Cesena. La guarnigion pontificia
si rifuggì nel forte castello, e lo
difese sino al giorno 4 del seguente gennaio,
in cui a buoni patti lo rendè agli
assedianti. E tuttochè, il legato con un
esercito di due mila cavalli e sei mila
pedoni entrasse nel territorio di Cesena,
e vi prendesse molte castella, pure niun
tentativo fece per ricuperar quella città.
Poscia nel mese di ottobre <i>Ostasio</i> e
<i>Ramberto</i> da Polenta occuparono <i>Ravenna</i>,
<i>Cervia</i> e <i>Bertinoro</i>, ed apertamente
si ribellarono al cardinale legato. Ecco i
<span class="pagenum" id="Page_513">[513]</span>
frutti della guerra da lui mossa contro
la buona fede ai marchesi di Ferrara <span class="fnote">[Chron. Estense, tom. 15 Rer. Ital.]</span>;
i quali nel novembre di quest'anno mandarono
un grosso esercito per terra e per
Po addosso alla città d'Argenta. Perchè
il ponte fabbricato da quel popolo non si
potè rompere con tutte le pruove dell'armi,
il marchese Rinaldo, fatta tagliare
gran copia di salici, la lasciò andar giù per
la corrente del fiume; e questa affollata
al ponte, tenendo in collo l'acqua, lo
ruppe in fine. Dopo di che si formò l'assedio
di quella città, che durò sino all'anno
seguente.
</p>

<p>
Si vide sconvolta Roma in questi
tempi per le nemiche fazioni de' Colonnesi
ed Orsini. Furono uccisi a tradimento
Bernardo e Francesco Orsini da
Stefano dalla Colonna figlio di Sciarra <span class="fnote">[Raynaldus, in Annal. Eccles., n. 25. Giovanni
Villani, lib. 10, cap. 220.]</span>.
Corse colà <i>Giovanni cardinale</i> Orsino,
legato apostolico in Toscana, ed, abusandosi
della sua autorità, fece colle forze
della Chiesa, viva guerra ai Colonnesi,
del che fu ripreso da <i>papa Giovanni</i>, con
ordinargli di ritornare al suo uffizio. Una
fierissima disavventura occorse nel giorno
primo di novembre alla città di Firenze,
creduta da alcuni gastigo di Dio,
per l'enorme dissolutezza che regnava
allora in quella città <span class="fnote">[Giovanni Villani, lib. 11 cap. 1.]</span>. Essendo caduto
uno smisurato diluvio d'acque, l'Arno
spaventosamente si gonfiò, ed, uscito degli
argini, inondò gran tratto di paese.
Seco trasse alberi e legnami in tal copia,
che fatta rosta ai ponti di Firenze, li fracassò,
ed altamente allagò la maggior parte
della città e il territorio tutto fino a
Pisa. Inestimabile fu il danno recato a
quella città e a tanto paese, per la morte
di molte centinaia di persone e d'infinito
bestiame, guasto di case, palagi e magazzini;
di maniera che que' popoli si crederono
come giunti al giudizio finale. Se
non eguali, grandi nondimeno furono i
danni recati anche dal Tevere ai contadi
<span class="pagenum" id="Page_514">[514]</span>
di Borgo San Sepolcro, Perugia, Todi,
Orvieto, Roma ed altri luoghi: il che diede
occasion di disputare in Firenze, se
tanti disordini venissero da cagion naturale,
oppure miracolosamente dalla mano
di Dio. Ma questo medesimo flagello ha
patito Firenze con altri luoghi della Toscana
nel principio di novembre dell'anno
1740. Le nevi cadute troppo di
buon'ora ai monti, che per non essere dal
freddo indurate, facilmente si squagliano
al primo vento caldo, quelle sono che cagionano
sì fatte stravaganze. Però guardati
da nevi abbondanti fioccate sul fine
d'ottobre, o sul principio di novembre.
</p>

<p>
Nel gennaio dell'anno presente <span class="fnote">[Giovanni Villani, lib. 10, cap. 213.]</span>
<i>Carlo figliuolo del re di Boemia</i> andò a
Lucca. Gran festa fecero i Lucchesi per
la sua venuta; ma in breve lor venne
freddo, perchè egli pose loro una colta di
quaranta mila fiorini d'oro, e a gran fatica
ne ricavò venticinque mila. Tornossene
presto in Lombardia, perchè il <i>re
Giovanni</i> suo padre calò di Francia in Piemonte
con ottocento cavalieri scelti di oltramonte.
Nel dì 26 di febbraio giunse il
re a Parma, e di là si mosse nel dì 10 di
marzo per dare soccorso al castello di
Pavia, assediato da <i>Azzo Visconte</i>. V'introdusse
egli bensì qualche vettovaglia,
ma senza poter fare sloggiare il nemico
esercito, ch'era fortemente affossato e
trincierato intorno al castello <span class="fnote">[Gualvan. Flamma, de Gest. Azon., tom. 12
Rer. Ital. Gazata, Chron. Regiens., tom. 18 Rer. Ital.]</span>. Partito
ch'egli fu, seguitò l'assedio; e finalmente
o per l'esca dell'oro, o per difetto di viveri,
esso castello nel mese di giugno capitolò
la resa al Visconte, salve le persone.
Restarono padroni di quella città i
Beccheria, e in parte lo stesso Visconte.
<i>Giovanni</i> suo zio, vescovo e signor di
Novara, circa questi tempi seppe così ben
maneggiarsi alla corte pontificia, che ottenne
l'amministrazione dell'arcivescovato
di Milano, con pagare annualmente
all'<i>arcivescovo Aicardo</i> bandito mille e
cinquecento fiorini d'oro. Dopo di che si
<span class="pagenum" id="Page_515">[515]</span>
diede a ricuperare i diritti di quella chiesa,
a rifare il palazzo archiepiscopale, a
fabbricar nuovi palagi e case, e a tenere
una magnifica corte in Milano: con che
la fortuna e grandezza de' Visconti ogni
dì saliva più in alto. Ora il re di Boemia
col suo esercito, accresciuto da' Piacentini
e dagli altri suoi fedeli, cavalcò sul
distretto di Milano, distrusse Landriano,
e diede il guasto a gran tratto di paese,
sperando pure di tirar a battaglia Azzo
Visconte; ma questi si guardò di dargli
un tal gusto. Passò il re fino a Bergamo,
dove trovò quel popolo e presidio ben
preparato a difendersi. Fecesi poi una
tregua fra lui e i collegati. Nel mese di
giugno si portò a Bologna <span class="fnote">[Matthaeus de Griffonibus, Chron. Bonon.,
tom. 18 Rer. Ital.]</span>, accompagnato
da' suoi vicarii, cioè da <i>Orlando
Rosso</i> di Parma, <i>Manfredi Pio</i> di Modena,
<i>Guglielmo Fogliano</i> di Reggio, e <i>Ponzino
de' Ponzoni</i> di Cremona, e quivi col cardinale
legato strinsero lega contra tutti i
nemici del papa e del re di Boemia. Due
volte fu a Lucca, città che i figliuoli di
Castruccio tentarono in quest'anno di
torgli, ma non la poterono tenere. Un
buon salasso ogni volta diede alle borse
di quel popolo, ed ivi lasciò per signore,
o vicario <i>Marsilio</i> (o piuttosto <i>Pietro</i>) <i>dei
Rossi</i>, con ricavare da lui trentacinque
mila fiorini d'oro. Così avea venduto agli
altri il vicariato delle altre città. Suo costume
fu ancora di alienare con gran
franchezza i beni de' comuni, e d'infeudare
le castella, perchè era liberalissimo
verso i suoi uffiziali, e nello stesso tempo
assai povero, e tutto dì lo strigneva il
bisogno di moneta. Giacchè durava la
tregua, nel dì 5, oppure 19 di ottobre
andò a Verona <span class="fnote">[Chron. Veronens., tom. 8 Rer. Ital. Cortus.
Hist., tom. 12 Rer. Ital.]</span>, dove con sommo onore,
ma non senza meraviglia di molti, fu
accolto da <i>Alberto</i> e <i>Mastino</i> fratelli dalla
Scala, e magnificamente regalato da essi.
Da lì a due giorni, accompagnato da Marsilio
da Carrara sino alla Chiusa, passò
<span class="pagenum" id="Page_516">[516]</span>
in Germania, bastevolmente disingannato
delle sue grandiose idee di farsi qui un
altro regno. Dicea di volerci ritornare,
ma non ne trovò mai più la via; e gl'Italiani
non si curarono punto di lui, giacchè
non aveano riportato da lui se non
aggravii e danni. Carlo suo figliuolo l'avea
preceduto nel medesimo viaggio, ed era
anch'egli verso la metà d'agosto passato
per Verona, con ricever ivi magnifici trattamenti
e bei regali dagli Scaligeri. Grandi
controversie erano state fin qui fra <i>Carlo
Uberto re</i> d'Ungheria e <i>Roberto re</i> di Napoli <span class="fnote">[Giovanni Villani, lib. 10, cap. 224.]</span>,
pretendendo il primo come suo
retaggio il regno napoletano, per essere
figliuolo di <i>Carlo Martello</i> primogenito del
<i>re Carlo II</i>, laddove Roberto era secondogenito
di esso re Carlo II. Si composero
tali differenze solamente nel presente
anno, perchè Roberto non avendo
di sua prole se non due nipoti, nate dal
fu duca di Calabria <i>Carlo</i> suo figliuolo,
promise in moglie la primogenita <i>Giovanna</i>
ad <i>Andrea</i> primogenito del suddetto
re Carlo Uberto. Venne perciò lo stesso
re d'Ungheria per mare col figliuolo, di
età allora di soli sette anni, nel regno di
Napoli, e quivi con dispensa del papa seguì
il magnifico loro sposalizio. Se ne
tornò in Ungheria il padre, e Andrea rimase
in Napoli nella corte del re Roberto,
zio e suocero suo.
</p>

<hr />
</div>

<div class="chapter">
<h2 class="hidden" id="MCCCXXXIV">MCCCXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxxiv</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Benedetto XII</span> papa 1.</td>
  </tr>
  <tr>
    <td>Imperio vacante.</td>
  </tr>
</table>

<p>
Fu quest'anno, in cui finalmente
tracollarono affatto gli ambiziosi disegni
del cardinale <i>Beltrando dal Poggetto</i> legato
pontificio. Continuarono sì ostinatamente
i marchesi d'Este <span class="fnote">[Chron. Estense, tom. 15 Rer. Ital.]</span> anche nel
verno l'assedio d'Argenta, che que' cittadini
per mancanza di viveri si ridussero
a capitolar la resa, se nel termine
di otto giorni non venisse loro soccorso
dal legato. Di ciò avvisato il cardinale,
<span class="pagenum" id="Page_517">[517]</span>
spedì quanta gente potè a quella volta;
ma il <i>marchese Rinaldo</i> era così ben fornito
d'uomini, di macchine e d'armi
per terra, e di naviglio per Po, che non
poterono i nemici accostarsi giammai ad
Argenta, e disperati se ne tornarono indietro.
Perciò Argenta nel dì 8 di marzo
tornò sotto il dominio de' marchesi. Fece
in quello stesso mese il legato una bastia
alla torre di Portonaro. Allora i marchesi,
infastiditi di tanta persecuzione,
incominciarono un segreto trattato coi
Gozzadini, Beccadelli ed altri loro amici
bolognesi contra del legato <span class="fnote">[Matthaeus de Griffonibus, Chron. Bonon.,
tom. 18 Rer. Ital.]</span>, ben consapevoli
dell'odio universale ch'egli si
era guadagnato in quella città per le
tante estorsioni di danari, e per tener
così spesso occupato quel popolo nelle
sue spedizioni militari, e per le avanie
ed insolenze continue de' suoi uffiziali e
cortigiani, dai quali non era salvo neppure
l'onor delle donne. Mentre era impegnato
l'esercito d'esso cardinale nella
fabbrica della detta bastia, mandarono i
marchesi della fanteria e cavalleria a
dare il guasto al Bolognese dalla parte
di Cento (cosa non mai dianzi fatta da
loro per rispetto che portavano alla
Chiesa), e fecero correre il terrore più
innanzi. Allora con simulate preghiere
ricorsero i Bolognesi al legato, acciocchè
spedisse alla difesa di que' luoghi le soldatesche
sue rimaste in città, giacchè in
essa città assai quieta niun bisogno ve
n'era. Così fece il cardinale. Ma non sì
tosto fu uscita ed allontanata quella
gente, che nel dì 17 di marzo Brandaligi
de' Gozzadini levò il rumore, gridando:
<i>Popolo, popolo; muoiano i traditori</i> <span class="fnote">[Istorie Pistolesi, tom. 11 Rer. Ital. Gazata,
Chron. Regiens., tom. 18 Rer. Ital.]</span>.
Fu in armi tutto il popolo, e prese il
palazzo della biada e il vescovato, dove
era il maliscalco del legato, che fuggì con
altri uffiziali. Quanti Franzesi si trovarono
per la città, tutti furono messi a fil
di spada; rotte le carceri, riacquistarono
<span class="pagenum" id="Page_518">[518]</span>
la libertà tutti i prigioni; e poscia fu assediato
il legato nel suo castello. Non si
tardò a spedirne L'avviso ai marchesi di
Ferrara per averne aiuto, ed essi immantenente
vi mandarono un buon corpo
di fanteria e cavalleria. Nello stesso tempo
il popolo di Ferrara corse alla bastia
fabbricata dal legato, e dopo il saccheggio
interamente la distrusse. Vennero
ben verso Bologna i soldati del legato
per soccorrerlo, ed uccisero anche molti
Bolognesi; ma non poterono mutare il
sistema delle cose. Durante questo fier
movimento, benchè i Fiorentini ne sguazzassero <span class="fnote">[Giovanni Villani, lib. 11, cap. 6.]</span>,
siccome consapevoli del mal
animo e dei disegni d'esso legato anche
contra di loro; pure, credendo di farsi
onore col papa, inviarono senza indugio
a Bologna quattro ambasciatori con trecento
cavalieri ed alcune schiere di fanti,
i quali con preghiere e lusinghe indussero
il popolo bolognese ed il legato alla
concordia, con che egli se ne andasse
libero con tutti i suoi e con tutto il suo
avere. Nella seconda festa di Pasqua
grande, cioè nel dì 28 di marzo, s'inviò
il legato con gran tesoro nelle some e
con sua famiglia, scortato da' Fiorentini,
alla volta di Firenze; ma accompagnato
ancora dalle fischiate e villanie sonore
della plebe bolognese. In Firenze fu accolto
coll'onore dovuto ad un pari suo;
ma non accettò il regalo di due mila fiorini
che volle fargli quel comune. Passò
dipoi a Pisa, e per mare in Provenza,
dove disse, per ricompensa del buon servigio,
quanto male seppe de' Fiorentini,
attribuendo loro il mal successo dell'impresa
di Ferrara; dal che erano tutte
procedute l'altre pessime conseguenze.
Circa i medesimi tempi giunse ad Avignone
anche <i>Giovanni cardinale degli
Orsini</i>, altro legato del papa, il quale
non raccontò se non guai della sua legazione.
Intanto il popolo di Bologna,
continuato l'assedio del castello del legato,
lo ridusse alla resa nel mese di
aprile, e corse a furore a smantellarlo,
<span class="pagenum" id="Page_519">[519]</span>
senza lasciarvi pietra sopra pietra. La
Romagna tutta restò in ribellione, e in
gran terrore le poche città che tenevano
per la Chiesa e pel <i>re Giovanni</i>. Ed ecco
dove andarono a terminar le tante guerre
fatte da papa <i>Giovanni XXII</i> per servire
alle politiche idee di <i>Roberto re</i> di Napoli,
che mirava a stendere l'ali dappertutto:
guerre sostenute colla spesa di più milioni,
tutto sangue del clero dei regni
cristiani, impiegato in che? in guerre
che recarono per corso sì lungo la desolazione
e infiniti affanni all'Italia tutta.
Egli non conquistò l'altrui, e perdè molto
del proprio, lasciando intanto in somma
confusione Roma e il resto degli Stati
della Chiesa, per la sua sempre deplorabil
residenza di là da' monti, e lungi
dalla particolar greggia a lui commessa
da Dio.
</p>

<p>
Restavano tuttavia fedeli al <i>re Giovanni</i>
in Lombardia le città di Cremona,
Parma, Reggio e Modena, perchè governate
da chi si professava vicario di lui.
Laonde i principi collegati si mossero
per effettuare interamente il partaggio
fatto fra loro di esse città <span class="fnote">[Gazata, Chron. Regiens., tom. 18 Rer. Ital.]</span>. Già <i>Mastino
dalla Scala</i> avea mossa guerra a Parma,
che dovea essere sua. Erano confederati
seco i Correggeschi fuorusciti di
quella città, e questi, coll'aiuto delle genti
di Mastino, presero Brescello, e lo fortificarono
nel dì 18, oppure 20 di gennaio <span class="fnote">[Chron. Veronens., tom. 8 Rer. Ital.]</span>.
Ma essendo essi nel dì 23 di
febbraio venuti a danneggiare il Reggiano,
i Fogliani, signori della città, usciti
colle lor forze, li posero in rotta, con far
bottino per più di dieci mila fiorini, e
condurre prigionieri Gotifredo e Niccolò
da Sesso, Ettore conte di Panigo, Giovanni
de' Manfredi ed altri nobili, che
poi furono riscattati da Mastino collo
sborso di sei mila e secento fiorini d'oro.
Nel dì 7 di marzo <span class="fnote">[Corio, Istoria di Milano.]</span> la città di Vercelli
per ispontanea dedizione di quel popolo
<span class="pagenum" id="Page_520">[520]</span>
venne in potere di <i>Azzo Visconte</i>. Poscia
nel dì 22 d'aprile esso Visconte unì le
sue armi con quelle de' marchesi estensi <span class="fnote">[Chron. Estense, tom. 15 Rer. Ital. Gazata,
Chron. Regiens., tom. 18 Rer. Ital.]</span>,
de' signori dalla Scala e de' Gonzaghi,
e formato un esercito di trenta
mila combattenti tra cavalleria e fanteria,
con sei mila carra, passò all'assedio
di Cremona. Signore di quella città era
<i>Ponzino de' Ponzoni</i>, che fece gagliarda
difesa; ma veggendo egli oramai guastato
tutto il paese, e crescendo le angustie
della città, capitolò una tregua, per cui
prometteva di rendere Cremona ad Azzo
Visconte, se nello spazio di due mesi e
mezzo non veniva esercito del re di
Boemia, capace di rimuovere quell'assedio;
e diede buoni ostaggi per questo.
Finì poi il tempo della tregua, senza che
comparisse aiuto alcuno del re Giovanni;
e però Cremona pacificamente nel dì 15
di luglio si sottomise al dominio del Visconte.
Mentre durava la tregua suddetta,
nel dì 7 di maggio venne l'esercito
de' collegati a dare il guasto al Reggiano
sino alle porte della città, e stette in
quelle contrade sino al dì 20, facendo
immensi mali. Altrettanto poi fecero al
contado di Modena. Nel dì primo di giugno
tornarono sul Reggiano, e di là sul
Parmigiano a dì 6 d'esso mese, desolando
dappertutto con quella spietata
forma di guerra che era in uso a quei
tempi, e fa orrore oggidì al solo udirla.
Intanto <i>Marsilio dei Rossi</i> sotto mano a
forza d'oro avea tramato un tradimento
colle brigate tedesche de' collegati <span class="fnote">[Chron. Estense, ibid. Gazata, ibid.]</span>,
gente senza fede: il che vien confermato
da Giovanni Villani <span class="fnote">[Giovanni Villani, lib. 11 cap. 8.]</span>, con aggiugnere
che il trattato fu incominciato dal <i>cardinal
Beltrando</i>, legato il quale avea depositati
dieci mila fiorini d'oro da pagare,
se que' ribaldi prendevano i capi della
armata, e massimamente Mastino dalla
Scala; del che fu egli avvertito a tempo.
Ora certo è che nel dì 7 di giugno suddetto
<span class="pagenum" id="Page_521">[521]</span>
nacque gran rumore nel campo
collegato, e di gravissimi sospetti insorsero:
laonde si divise quell'esercito, ed
ognuno tornò con paura alle sue case;
e ventotto bandiere d'essi Tedeschi vennero
allora in Parma al servigio de' Rossi.
Poscia nel dì 12 d'agosto le genti
dello Scaligero assediarono Colorno,
terra del Parmigiano, e se ne impadronirono
nel dì 25 d'ottobre; essendo ben
usciti i Rossi con grande sforzo per soccorrerlo,
ma senza poterlo effettuare,
perchè v'era Mastino dalla Scala in
persona con tutte le sue forze, che ben
munito di fosse e steccati non volle azzardar
la battaglia. Nè si dee tacere che
la città di Bologna, la qual dopo la cacciata
del legato si credea di dover godere
giorni felici, perchè ridotta in libertà <span class="fnote">[Chron. Bononiens., tom. 18 Rer. Ital.]</span>,
si trovò in istato peggiore di prima; e
ciò per ambizione dei più potenti cittadini,
e la rinata discordia fra quelle famiglie.
Taddeo Pepoli e Brandaligi dei
Gozzadini voleano dominar sopra gli
altri. Però nel dì 8 d'aprile si venne
all'armi in quella città, e molti furono
confinati. Ma peggio accadde nel dì 2
di giugno, perchè le due fazioni principali,
cioè la Scacchese dei Pepoli, e la
Maltraversa de' Sabbattini, Beccadelli,
Boatieri ed altri, vennero a battaglia fra
loro, e gli ultimi rimasero sconfitti. Furono,
secondo il Villani, mandate ai confini
circa mille e cinquecento persone;
ed era quella città in pericolo di disfarsi,
se i Fiorentini non avessero mandato
colà ambasciatori e genti d'arme che
rimediarono alla loro vacillante fortuna.
</p>

<p>
Infermossi nell'autunno di questo
anno papa <i>Giovanni XXII</i> in Avignone,
ed arrivò al fine di sua vita nel dì 4 di
dicembre, in età di circa novanta anni,
con molta divozione e compunzion di
cuore. Lasciò egli una memoria assai
svantaggiosa di sè stesso presso i Tedeschi,
ma più presso gl'Italiani. L'aver
egli mostrata della pendenza a negare la
vision beatifica de' santi prima del finale
<span class="pagenum" id="Page_522">[522]</span>
giudizio, fece molto sparlare di lui. La
verità è, ch'egli prima di morire chiaramente
protestò di non tener tale opinione,
anzi dichiarò il contrario; siccome
ancora è fuor di dubbio ch'egli non
incorse in errore nella quistione della
povertà de' frati minori, per la quale
tanti d'essi, infatuati del loro scolastico
sapere, si rivoltarono empiamente contra
di lui insieme col loro generale Michele
da Cesena. Ma per quel che riguarda
il governo economico della Chiesa di Dio,
dei gran conti egli ebbe da fare con chi
giudica indispensabilmente ciascuno. Un
papa sì dedito per tutta la sua vita alle
guerre e alle conquiste di stati temporali,
rallegrandosi oltre modo dell'uccision
de' nemici, davanti a Cristo sì grande
amator della pace, e che non cercò
mai regni terreni, dovette far pure la
brutta comparsa. E tanto più per la
gran sete ch'egli ebbe di raunar tesori,
e per vie che non possono mai lodarsi, ed è
da desiderare che più non trovino degli
imitatori. Giovanni Villani, informatissimo
della corte pontificia, ci assicura <span class="fnote">[Giovanni Villani, lib. 11, cap. 19.]</span>
ch'egli, se vacava pingue arcivescovato o
benefizio, non badava ad elezione alcuna;
ma promoveva ad esso un arcivescovo o
vescovo men grasso, e a quest'altro vescovato
un altro; in maniera che sovente la
vacanza d'una chiesa si tirava dietro la
permutazione di cinque o sei chiese: tutto
per cavar danari da tante collazioni. Ed ha
ben tuttavia l'Italia (per tacere degli altri
paesi) di che lagnarsi di questo pontefice.
Per lo spazio di mille e trecento anni
il clero e popolo delle città, oppure il
solo clero avea eletto ed eleggeva i sacri
pastori. Quanto operasse san Gregorio VII
papa nel secolo undecimo, per restituire
ai medesimi questo diritto, l'abbiamo
già veduto. Lo tolse loro papa Giovanni
XXII, con riservare a sè tali elezioni,
sotto pretesto di levar le simonie:
laddove tanti altri pontefici, e pontefici
santi, contenti di detestare e proibire
quel vizio, non aveano nel resto voluto
<span class="pagenum" id="Page_523">[523]</span>
pregiudicare all'antichissima disciplina
della Chiesa. Inoltre fu egli il primo ad
inventar le annate, che tuttavia durano,
e fecero allora gridar molto le ignoranti,
ma più le dotte persone. Parve ancora
che eccedesse nel ridurre in commende
tanti monisteri e chiese. In somma tra
per questi ed altri mezzi <i>trasse e ragunò
infinito tesoro</i>; ed oltre alle tante somme
da lui spese in guerre, per attestato del
suddetto Villani, si trovarono nel suo
erario <i>diciotto milioni di fiorini d'oro</i>
in contanti; e <i>sette</i> altri milioni in tanti
vasi e gioielli: di modo che esso Villani
ebbe a dire: <i>Ma non si ricordava il buon
uomo del vangelo di Cristo, dicendo ai
suoi discepoli: Il vostro tesoro sia in
cielo, e non tesaurizzate in terra.</i> Ma il
detto tesoro diceva egli di ragunarlo per
l'impresa di Terra santa, che Filippo re
di Francia fingeva di voler fare, per divorar
intanto le decime del clero. Se a lui
giovasse sì fatta scusa nel tribunale di
Dio, a me non tocca di dirlo. Raunatisi
poi i cardinali, vennero nel dì 20 di dicembre
all'elezione d'un nuovo pontefice <span class="fnote">[Anonym., Vit. Benedicti XII, P. II, tom. 3
Rer. Ital.]</span>,
e questi fu il cardinal <i>Jacopo
Furnier</i>, ossia del Forno, da Saverduno
diocesi di Pamiers, che dianzi era stato
monaco cisterciense, personaggio assai
dotto nella teologia, d'incorrotti costumi,
di sante intenzioni. Prese il nome di
<i>Benedetto XII</i>, nè tardò a rivocar le tante
commende di vescovati e badie fatte dai
suoi predecessori, salvo ai cardinali; e
si applicò con zelo a riformare gli abusi
introdotti, a rimettere in buono stato il
monachismo, e a provveder di degni pastori
le chiese. In quest'anno ancora,
allorchè il legato si trovava confinato
in castello dai rubellati Bolognesi <span class="fnote">[Chron. Caesen., tom. 14 Rer. Ital.]</span>,
<i>Ricciardo de' Manfredi</i> s'impadronì delle
città e fortezze di Faenza ed Imola, e ne
fu proclamato signore senza ingiuria ed
offesa di que' cittadini. Anche i <i>Malatesti</i>
nel dì 21 di marzo tolsero al marchese
<span class="pagenum" id="Page_524">[524]</span>
d'Ancona la città di Fossombrone. In
quest'anno <span class="fnote">[Giovanni Villani, lib. 11, cap. 23.]</span> frate Venturino da Bergamo
dell'ordine de' Predicatori, missionario,
andò per le città di Lombardia e
Toscana predicando la penitenza e la
pace, ed ebbe gran seguito di persone,
che vestite con cotta o cappa bianca,
con una colomba di ricamo sul mantello,
in numero di più di dieci mila arrivarono
seco fino a Roma. Fece di gran bene;
ma non gli mancarono persecuzioni ed
accusatori alla corte pontificia. Per questo
fu chiamato ad Avignone, dove giustificò
la sua credenza; ma perchè egli
avea pubblicamente disapprovata la lontananza
de' papi da Roma, gli fu impedito
il tornare al suo santo ministero.
Ne parla ancora un anonimo scrittore
delle cose di Roma, da me dato alla
luce <span class="fnote">[Anonymus, Hist. Roman., tom. 3 Antiquit. Italic.]</span>.
</p>

<hr />
</div>

<div class="chapter">
<h2 class="hidden" id="MCCCXXXV">MCCCXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxxv</span>. Indiz. <span class="smcap lowercase">III</span>.</td>
  </tr>
  <tr>
    <td><span class="smcap">Benedetto XII</span> papa 2.</td>
  </tr>
  <tr>
    <td>Imperio vacante.</td>
  </tr>
</table>

<p>
Furono in quest'anno fatte istanze
dal popolo romano a <i>Benedetto XII</i>, perchè
riconducesse in Italia la corte pontificia <span class="fnote">[Raynaldus, in Annal. Eccles.]</span>.
Anche <i>Lodovico il Bavaro</i> gli fece
penetrar le sue premure, per esser rimesso
in grazia della Sede apostolica;
anzi lo stesso pontefice il prevenne con
amore paterno e con amorevoli esortazioni.
Tutto era disposto a fare questo
buon pontefice, perchè condotto da spirito
non secolaresco, ma ecclesiastico, e non
da ambizione ed interesse, ma dal vivo
desiderio del ben della Chiesa e della pace
de' fedeli. Per quanto osserva il Rinaldi,
<i>Filippo re</i> di Francia, secondo i suoi fini
politici, con aver dalla sua tanti cardinali
franzesi, impedì la venuta del santo Padre
in Italia; ed esso re poi, e seco il <i>re Roberto</i>,
tante difficoltà trovarono, tanti rigiri
fecero, che restò frastornata la concordia
<span class="pagenum" id="Page_525">[525]</span>
col Bavaro suddetto. Se di sua
libertà fosse stato un pontefice di massime
tanto diritte, gran vantaggio sarebbe
venuto alla Chiesa di Dio. Continuarono
in quest'anno le loro imprese i principi
collegati di Lombardia, per partire fra
loro le spoglie del <i>re Giovanni</i> <span class="fnote">[Giovanni Villani, lib. 11, cap. 30.]</span>: intorno
a che cominciarono a nascere fra loro
gare e discordie. Dovea essere Parma di
<i>Mastino</i> e d'<i>Alberto dalla Scala</i>; ma <i>Orlando</i>
e <i>Marsilio de' Rossi</i>, conoscendo
quanto <i>Azzo Visconte</i> andasse innanzi agli
Scaligeri in lealtà ed onoratezza, trattarono
di cedere a lui Parma e Lucca. Per
questo fu vicina a rompersi la lega. Interpostisi
gli ambasciatori de' Fiorentini,
perchè Mastino fece di gran promesse di
far loro rendere Lucca da <i>Pietro de' Rossi</i>,
stabilirono un accordo, per cui Parma
toccasse a quei dalla Scala, e ad Azzo
Visconte si desse aiuto per conquistare
Piacenza e Borgo San Donnino. Fece
Mastino di larghi patti ai Rossi <span class="fnote">[Gazata, Chron. Regiens., tom. 18 Rer. Ital.]</span>, e loro
promise quanto seppero desiderare, con
obbligarsi eglino di fargli aver Lucca;
e però nel dì 4 di giugno dal consiglio generale
di Parma fu dato il dominio di
quella città a' signori dalla Scala; e nel
dì 20 o 21 d'esso mese vi fece la sua
entrata <i>Alberto Scaligero</i> con gran copia
di cavalleria. Poscia nel dì 26 entrò lo
stesso Scaligero con tutte le sue forze nel
territorio di Reggio, saccheggiando e bruciando
dappertutto. Riparo non aveano a
questa rovina Guido e Roberto Fogliani
signori della città <span class="fnote">[Cortus. Histor., tom. 12 Rer. Ital.]</span>; e per conseguente
intavolarono anch'essi un accordo cogli
Scaligeri, riportandone delle vantaggiose
condizioni. Adunque nel dì 3 di luglio
entrarono essi Scaligeri in Reggio, e poi
nel dì 11 d'esso mese ne diedero il possesso
e dominio a <i>Guido, Filippino</i> e <i>Feltrino
da</i> Gonzaga. Ma qui non serbò l'insaziabil
Mastino i patti della lega, perchè
volle che i Gonzaghi riconoscessero da
lui in feudo quella città, e gli pagassero
<span class="pagenum" id="Page_526">[526]</span>
ogni anno a titolo di ricognizione feudale
un falcone pellegrino. Ne rimasero molto
disgustati i Gonzaghi, ma lor convenne
inghiottir la pillola. Tentarono del pari i
<i>marchesi d'Este</i> di ridurre alla loro ubbidienza
Modena <span class="fnote">[Chron. Estense, tom. 15 Rer. Ital. Annal.
Mutin., tom. 11 Rer. Ital. Gazata, Chron. Regiens.,
tom. 18 Rer. Ital.]</span>, assegnata loro in
parte nella lega. Vennero perciò da Ferrara
nel dì 15 di giugno con armata numerosa
di fanti e cavalli <i>Rinaldo</i> e <i>Niccolò</i>
fratelli estensi, e diedero il guasto a Fredo,
Ramo, Campo Galliano ed altre ville.
Giunsero poi sotto la città, e fabbricarono
una larga e forte bastia con fosse, palancato
e battifredi nel borgo di santa Caterina
ossia di Albareto. Perchè cadde
infermo in questa spedizione il prode
marchese Rinaldo, si fece portare a Ferrara,
dove nel dì ultimo di decembre diede
fine alla sua vita. Intanto il marchese
Niccolò s'impossessò di Formigine, Spezzano
e Spilamberto; sicchè restò Modena
da tutte le parti stretta e bloccata dalle
armi degli Estensi.
</p>

<p>
Maggiori furono in quest'anno i progressi
di <i>Azzo Visconte</i>. Nel dì 25 del
mese di luglio <span class="fnote">[Cortus. Histor., tom. 12 Rer. Ital.]</span> cavalcò col suo esercito
verso la città di Como, che era assediata
dal vescovo fuoruscito di quella
città. Ne era signore <i>Franceschino Rusca</i>
ossia Ruscone, malveduto dal popolo per
le sue quotidiane ingiustizie, delle quali
fa menzione Buonincontro Morigia <span class="fnote">[Bonincontrus, Chron. Mod., lib 3, cap. 46,
tom. 12 Rer. Ital.]</span>.
Trovandosi egli alle strette, esibì quella
città al Visconte, che v'entrò, e in ricompensa
gli lasciò per suo patrimonio
Bellinzona, con altri patti. Siccome fu
detto di sopra all'anno 1328, signoreggiava
in Lodi un uomo vile, già di professione
mugnaio, cioè Pietro Tremacoldo,
che colla strage de' Vestarini se n'era
fatto padrone. I cittadini, che gli portavano
odio immenso per le sue passate e
presenti crudeltà, segretamente invitarono
Azzo Visconte a liberarli da quel
<span class="pagenum" id="Page_527">[527]</span>
tiranno. Marciò egli a quella volta nel dì
ultimo del mese d'agosto; da essi cittadini
gli fu data una porta, e dipoi con
gaudio grande la signoria della città.
Galvano Fiamma <span class="fnote">[Gualvan. Flamma, Man. Flor., cap. 373.
Idem, de Gestis Azon. Gazata, Chron. Regiens.,
tom. 18 Rer. Ital.]</span> scrive che con assedio
e per forza l'ebbe. Il Tremacoldo
fu condotto prigione a Milano. Ognuno
si credeva che di mala morte sarebbe
perito; ma il Visconte, non avendo mai
dimenticato un servigio da lui fatto a
Galeazzo suo padre, gli diede la libertà,
con obbligarsi egli di non uscire mai più
di Milano. Azzo ridusse in Lodi il vescovo
e tutti gli altri usciti, che erano
circa tre mila, e quivi fabbricò poi un
forte castello, siccome ancora fece nella
città di Como. Minacciò poscia esso Visconte
l'assedio alla nobil terra di Crema;
e questo bastò perchè quel popolo
nel dì 18 di ottobre gli mandasse le
chiavi. Nella stessa maniera se gli renderono
le castella di Caravaggio e Cantù,
e il borgo di Romano: ne' quali luoghi
ancora fece fabbricar delle fortezze. Sottopose
poi alla città di Milano l'isola di
Lecco, che per quarant'anni era stata
rubella a' Milanesi, e sopra il fiume Adda
fece piantare un ponte di pietre tagliate.
Di questo passo camminava la fortuna e
l'industria d'Azzo Visconte, principe per
le sue rare virtù sopra gli altri commendato
in questi tempi, la cui madre,
cioè <i>Beatrice Estense</i>, donna per senno,
saviezza ed altre rare doti amatissima da
tutti, finì sua vita nel dì primo di settembre,
e fu con mirabil onore seppellita
in una nobilissima cappella nella chiesa
de' Minori di Milano, senza che si verificasse
ciò che volle predire di lei Dante
nel suo poema. Lasciò ella al figliuolo un
valsente di più di quaranta mila fiorini
d'oro, senza gli altri preziosi arredi. Restava
solamente dinanzi agli occhi di Azzo
Visconte la città di Piacenza, ch'era
tuttavia occupata dal presidio
<span class="pagenum" id="Page_528">[528]</span>
pontificio <span class="fnote">[Chron. Placentin., tom. 16 Rer. Ital.]</span>. Non volle, egli a dirittura tentarne
l'acquisto, ma diede braccio a Francesco
Scotto, figliuolo del fu Alberto signore
di quella città, per farne uscire
quella guarnigione. Pertanto nel dì 25 di
luglio divampò la congiura, ed, alzato
rumore, si venne all'armi. I Fontana e
Fulgosi colla lor fazione messi in fuga,
andarono a fortificarsi in varie loro castella.
In questa guisa cessò il dominio
della Chiesa romana in quella città, e ne
fu proclamato signore Francesco Scotto.
Detto fu che ne' patti da lui fatti con Azzo
Visconte era stabilito di dover egli poi
cedere al medesimo Azzo quella città.
Vero o falso che fosse, richiesto dal Visconte
di consegnargliela, diede per risposta
un bel no; e però il Visconte, tirati
dalla sua i fuorusciti di quella città,
somministrò loro forze tali, che ad essi
fu facile, prima che terminasse l'anno,
d'impadronirsi di tutte le castella del
contado di Piacenza. Scrive il Villani <span class="fnote">[Giovanni Villani, lib. 11, cap. 31.]</span>
che quella città nel dì 27 di luglio si
rendè al Visconte; avergliela poi tolta
gli Scotti, e che nel dì 15 di dicembre del
presente anno Azzo la ricuperò. La Cronica
di Piacenza <span class="fnote">[Chronic. Placentin., tom. 16 Rer. Ital.]</span> ciò riferisce all'anno
seguente, e con essa va d'accordo
Galvano Fiamma <span class="fnote">[Gualvan. Flamma, de Gest. Azon., tom. 12
Rer. Ital.]</span>, e del medesimo parere
sono altri storici piacentini e il Corio <span class="fnote">[Corio, Istoria di Milano.]</span>:
laonde è da credere che sia scorretto
il testo del Villani, o ch'egli abbia
preso abbaglio. Ne riparleremo perciò
all'anno seguente.
</p>

<p>
Ubbidiva tuttavia la città di Genova al
<i>re Roberto</i> <span class="fnote">[Georgius Stella, Annal. Genuens., tom. 17 Rer. Ital.]</span>; ma siccome città che in
così sconcertati tempi piena sempre era
di mali umori, nè sapea governarsi in
pace da sè, nè sapea sofferir lungamente
governo straniero, nel dì 24 di febbraio
proruppe in una general sollevazione e
<span class="pagenum" id="Page_529">[529]</span>
guerra civile, che durò sino al dì 28 di
esso mese, in cui i Ghibellini, rinforzati
dagli uomini di Savona e della Riviera
occidentale, obbligarono i Fieschi ed altri
Guelfi potenti ad uscire della città e a
ritirarsi a Monaco. Il capitano e presidio
del re Roberto senza alcun danno se ne
partirono anch'essi. Raffaele Doria e Galeotto
Spinola furono creati capitani del
popolo, e guerra incominciò cogli usciti.
In quest'anno nel dì 13 di giugno <span class="fnote">[Nicolaus Specialis, lib. 8, cap. 6, tom. 10
Rer. Ital. Giovanni Villani, lib. 11, cap. 29.]</span>
esso re Roberto mandò un'armata di
sessanta galee e d'altri legni a' danni
della Sicilia sotto il comando di <i>Giovanni
conte</i> di Chiaramonte, rubello del <i>re
Federigo</i>, e del conte di Corigliano. Altro
non fecero che dare il guasto alla valle
di Mazara e alle coste di Trapani, Marsala,
Grigenti ed altri luoghi. Tante belle
promesse fece in quest'anno <i>Mastino
dalla Scala</i> ad Orlando e Marsilio dei
Rossi esistenti in Verona (alcuni aggiungono <span class="fnote">[Istorie Pistolesi, tom. 11 Rer. Ital. Chron.
Veronens., tom. 8 Rer. Italic. Giovanni Villani,
et alii.]</span>
aver egli adoperate anche le
minaccie), che indussero <i>Pietro de' Rossi</i>
lor fratello a cedergli la città di Lucca,
con ritenere i Rossi Pontremoli e molte
altre castella. Colà mandò egli un vicario
con cinquecento cavalieri a prenderne
il possesso nel dì 20 di dicembre,
facendo intanto credere con lettere e
parole finte d'aver presa quella città per
darla ai Fiorentini, siccome per li patti
della lega era tenuto. Ma era in Mastino
la lealtà una cosa forestiera; regnava in
suo cuore la sola ansietà di dominare e
d'accrescere il suo stato: male nondimeno
per lui; da ciò vedremo essere poi
seguita la sua rovina. Rapporta il Leibnizio <span class="fnote">[Leibnit., Cod. Jur. Gent., tom. 1, num. 73.]</span>
una cessione fatta nell'anno 1334
da <i>Giovanni re</i> di Boemia a <i>Filippo re</i>
di Francia di tutte le sue ragioni sopra
la città di Lucca. Ma i re franzesi d'allora
non erano quei d'oggidì, nè l'Italia
d'allora quella che è a' di nostri; e perciò
<span class="pagenum" id="Page_530">[530]</span>
a nulla servì quel pezzo di carta.
Nata nel mese d'agosto discordia fra i
conti di Montefeltro <span class="fnote">[Chron. Caesen., tom. 14 Rer. Ital.]</span>, riuscì al <i>conte
Nolfo</i> di torre il dominio d'Urbino al
<i>conte Speranza</i>. Guerra eziandio fu fra i
Tarlati da Pietramala signori d'Arezzo
e i Perugini. Neri dalla Faggiuola levò
ai primi Borgo San Sepolcro, e parimente
i Perugini nel dì 30 di settembre tolsero
loro la Città di Castello.
</p>

<hr />
</div>

<div class="chapter">
<h2 class="hidden" id="MCCCXXXVI">MCCCXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxxvi</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Benedetto XII</span> papa 3.</td>
  </tr>
  <tr>
    <td>Imperio vacante.</td>
  </tr>
</table>

<p>
Per essere oramai padroni i <i>marchesi
estensi</i> di quasi tutte le castella del
contado di Modena, <i>Guido</i> e <i>Manfredi dei
Pii</i> finalmente conobbero l'impossibilità
di sostener la città contro le forze d'essi
marchesi <span class="fnote">[Moranus, Chron. Mutinens., tom. 11 Rer.
Ital. Johann. de Bazano, tom. 15 Rer. Ital. Chron.
Estens., tom. eod.]</span>. Però, affine d'ottener buoni
patti in renderla, Manfredi cavalcò a Verona,
con implorar la mediazione di <i>Mastino
dalla Scala</i>. Colà ancora si portò
dipoi il <i>marchese Obizzo</i>, e nel dì 17 di
aprile alla presenza di <i>Alberto</i> e <i>Mastino
dalla Scala</i> seguì fra loro lo strumento
d'accordo, in cui s'obbligarono i Pii di
cedere il possesso e dominio di Modena
a' marchesi d'Este <i>Obizzo</i> e <i>Niccolò</i> e
lor discendenti, con ritener in lor balìa
la nobil terra di Carpi e il castello di
San Felice, e con altri vicendevoli patti.
Scrivono i Cortusi <span class="fnote">[Cortus. Histor., tom. 12 Rer. Ital.]</span> che Mastino diede
Modena in feudo agli Estensi. Se fosse
ciò vero, sarebbe questa da aggiugnere
alle altre iniquità di Mastino, perchè liberalmente
doveano gli Estensi avere
questa città secondo i patti della lega. Ma
io la tengo per un sogno de' Cortusi. Lo
strumento della cessione suddetta, che
io ho sotto gli occhi, non ha menoma
parola di questo. I Pii cedono la città assolutamente
ai marchesi, e non già agli
<span class="pagenum" id="Page_531">[531]</span>
Scaligeri; nè le armi di questi aveano
presa Modena, siccome fecero di Reggio,
da poter pretendere in essa qualche diritto.
Ora, in esecuzion del trattato, Manfredi
Pio, tornato a Modena, fece dal popolo
eleggere per signori i marchesi
estensi; e però nel dì 13 di maggio il
marchese Obizzo, accompagnato da gran
nobiltà e dalle sue genti d'armi, ed incontrato
dai Pii e dal popolo tutto fuori
della città, fra le universali acclamazioni
entrò in Modena e ne prese il possesso.
Ne' giorni seguenti, richiamati alla lor
patria tutti i fuorusciti, cioè i signori di
Sassuolo, i Rangoni, Boschetti, Guidoni,
Pichi dalla Mirandola, quei da Magreta,
da Fredo, da Gorzano, da Savignano,
rientrarono anch'essi nella città, accolti
con lagrime d'allegrezza dagli altri cittadini;
e la pace e concordia rifiorì da lì
innanzi sotto sì amorevoli e giusti padroni
in questa città. Attese nell'anno
presente <i>Azzo Visconte,</i> per testimonianza
de' Cortusi <span class="fnote">[Cortus. Histor., tom. 12 Rer. Ital.]</span>, di Galvano Fiamma <span class="fnote">[Gualvan. Flamma, de Gest. Azon., tom. eod.
Annal. Caesen., tom. 14 Rer. Ital.]</span>
e d'altri storici, alla conquista di Piacenza.
Per otto mesi con fosse, steccati
e battifredi tenne l'esercito suo assediata
quella città; nè potendo più reggere
a tanta piena <i>Francesco Scotto</i>, finalmente
ne capitolò la resa nel dì 15 di
dicembre al Visconte, ritenendo per sè
la terra di Fiorenzuola. Azzo introdusse
colà la pace e tutti i banditi, e vi fece
alzare un forte castello. In quest'anno
ancora, essendosi nel mese di marzo data
al medesimo Visconte la nobil terra di
Borgo San Donnino fra Parma e Piacenza,
nulla più vi restò in Lombardia delle
terre già possedute da <i>Giovanni re</i> di
Boemia, e svanì il suo nome in Italia.
</p>

<p>
Era cresciuta a dismisura l'alterigia
di <i>Mastino dalla Scala</i> (non parlo d'<i>Alberto</i>,
perchè era un buon uomo, e solamente
attendeva a darsi bel tempo) al
vedersi padrone di Verona, Brescia, Vicenza,
Padova, Trivigi, Feltre, Belluno,
<span class="pagenum" id="Page_532">[532]</span>
Parma, Lucca ed altri luoghi <span class="fnote">[Cortus. Histor., tom. 12 Rer. Ital.]</span>. Piena
era la sua corte di grandi della Lombardia
e Toscana, ricorrendo ognuno a
lui per protezione per grazie. Ma questa
sua superbia, la fede da lui non osservata
ai collegati nella passata lega, e
la voce sparsa che egli si vantava di voler
essere in breve re di Lombardia, e
che avesse anche preparata a questo oggetto
una corona d'oro, gli concitarono
contra l'odio universale del Visconte,
degli Estensi e de' Gonzaghi. Ma specialmente
si rodevano di rabbia i Fiorentini,
perchè troppo sconciamente delusi da lui
nell'acquisto di Lucca, città loro dovuta
in vigore de' patti della lega <span class="fnote">[Giovanni Villani, lib. 11, cap. 44.]</span>. Gli mandarono
ambasciatori; mostrò egli di aver
fatto di grandi spese per ottener quella
città dai Rossi. Giunsero i Fiorentini a cercarla
per mercato, esibendo fin trecento
sessanta mila fiorini d'oro. Ne parve contento
Mastino, ma poco appresso li burlò
per isperanza di stendere maggiormente
le fimbrie in Toscana. Erano già con lui
gli Aretini. Ora avvenne che Mastino
cominciò ad imbrogliarsi col comune di
Venezia, col non voler osservare gli antichi
lor patti coi Padovani. Irritati da
ciò i Veneziani, non lasciavano venire a
Padova mercatanzie da Venezia, e negavano
il sale. Mastino, all'incontro, per
far loro dispetto, si diede a far delle saline
al lido del mare, e fece quivi fabbricar
una torre per sicurezza di esse. Altre
liti insorsero a cagion d'alcune castella
che erano sotto la protezione del doge.
Cominciò dunque la repubblica veneta
un grande armamento. Fin qui <i>Marsilio
da Carrara</i>, potentissimo e ricchissimo
cittadino di Padova, era stato il braccio
diritto de' signori dalla Scala, e coll'opere
e coi consigli avea cooperato sempre alla
loro esaltazione. Fidati nel suo zelo e
nella sua sperimentata destrezza ed eloquenza,
il mandarono a Venezia per trattar
di pace. Ch'egli tutto il contrario
operasse sotto mano, siccome volpe vecchia
<span class="pagenum" id="Page_533">[533]</span>
ch'era, si potrà argomentare da
quanto vedremo andando innanzi. Perciò
a guerra si venne. Più bella apertura
di questa non poteva accadere ai Fiorentini
per vendicarsi del disleale Mastino;
perciò pigri non furono a stringere
una forte lega coi Veneziani ai danni
di lui. Nè qui si fermò la faccenda: studiaronsi
gli unì e gli altri di suscitar tutta
la Lombardia contra di essi Scaligeri. I
primi a ribellarsi nel mese di giugno furono
<i>Orlando</i> e <i>Marsilio de' Rossi</i>, che da
Verona fuggirono a Venezia, e <i>Pietro</i> lor
fratello si ritirò a Pontremoli, allegando
d'essere maltrattati da Mastino, che esaltava
i Correggeschi lor nemici, e di non
essere sicuri della vita in mano di lui.
Marsilio fu preso per lor capitano generale
dal Veneziani, Pietro dai Fiorentini;
ma siccome questo ultimo era personaggio
di maggior valore e perizia militare,
fu ceduto a' Veneziani, che gli
diedero il bastone del comando della
loro armata. Sul fine d'ottobre entrò
questa sul Padovano, prese varii luoghi,
e si postò a Bovolenta, ma senza succedere
alcun riguardevole fatto. Parve
nondimeno più favorevole la fortuna agli
Scaligeri, che tolsero Pontremoli ai Rossi,
e diedero qualche percossa ai Veneziani.
Per la gran copia di gente che era in
Padova, e massimamente di Tedeschi, i
quali faceano rubamenti e insolenze a
furia, fu quella città in gravi affanni e
pericoli. Intanto l'esercito veneto prese
le saline di Mastino, e disfece la torre o
bastia quivi fabbricata. Si credette imminente
un gran fatto d'armi, e nulla
poi succedè.
</p>

<hr />
</div>

<div class="chapter">
<h2 class="hidden" id="MCCCXXXVII">MCCCXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxxvii</span>. Indiz. <span class="smcap lowercase">V</span>.</td>
  </tr>
  <tr>
    <td><span class="smcap">Benedetto XII</span> papa 4.</td>
  </tr>
  <tr>
    <td>Imperio vacante.</td>
  </tr>
</table>

<p>
Tardi conoscendo <i>Mastino dalla
Scala</i> d'essersi per l'ingordigia ed orgoglio
suo condotto ad un mal passo col
nimicarsi la potente signoria di Venezia
<span class="pagenum" id="Page_534">[534]</span>
e il comune di Firenze, implorò lo
aiuto de' suoi vecchi confederati <span class="fnote">[Chron. Estense, tom. 15 Rer. Ital.]</span>.
<i>Obizzo marchese</i> d'Este, unitosi con <i>Guido
da Gonzaga, Giovanni de' Pepoli, Manfredi
de' Pii</i>, ed altri ambasciatori, nel
mese di gennaio si portò a Venezia per
trattar dì pace. Trovò quei senatori
troppo risoluti alla guerra, se Mastino
non rilasciava Padova, Trivigi, Parma
e Lucca <span class="fnote">[Cortus. Histor., tom. 12 Rer. Ital.]</span>. Anzi eglino con tante ragioni
eccitarono il marchese a far lega con
loro, ch'egli non seppe esentarsene. Un
gran parlamento ancora si tenne nel
mese d'aprile in Cremona, dove intervennero
<i>Mastino, Azzo Visconte</i>, il <i>marchese
Obizzo, Guido da Gonzaga</i>, ed altri
signori di Lombardia. Volle Mastino
muoverli a prestargli soccorso in quella
sua urgenza. Non si trovò chi volesse
muovere un dito per lui, perchè erano
tutti disgustati della di lui poca fede e
smoderata ambizione. Per lo contrario,
da lì a qualche tempo si collegarono
tutti contra di lui. Intanto venti bandiere
di Tedeschi, che erano al soldo di Mastino,
passarono nel campo veneto. Ribellaronsi
ancora agli Scaligeri Cittadella,
Asolo, Conigliano, ed altre terre del Padovano
e Trevisano. Nel giugno si raunarono
in Mantova le genti di Azzo Visconte,
degli Estensi e de' Gonzaghi, e
con esso loro venne ad accoppiarsi l'esercito
de' Veneziani e Fiorentini, condotto
da Marsilio Rosso, essendo rimasto
in Bovolenta Pietro suo fratello con
mille e cinquecento cavalli e molta fanteria.
<i>Luchino Visconte</i>, zio d'Azzo, fu
creato capitan generale dell'armata collegata,
e tutti entrarono sul Veronese,
facendo gran guasto. Mastino, che, oltre
all'essere uomo prode in guerra, aveva
anch'egli un poderoso esercito, arditamente
venne loro incontro, e li sfidò a
battaglia nel dì 26 dì giugno. Ossia che
Luchino Visconte fosse un codardo,
come alcun vuole; oppure, come altri
<span class="pagenum" id="Page_535">[535]</span>
scrivono <span class="fnote">[Johannes de Bazano, Chron. Mutinens.,
tom. 15 Rer. Ital. Chron. Estense, tom. eod. Gazata,
Chron, Regiens., tom. 18 Rer. Ital., Bonincontrus
Morigia, Chronic. Modoet., tom. 12 Rer.
Ital. Gualvan. Flamma, de Gest. Azonis, tom. eod.]</span>, che i Tedeschi dell'armata
collegata avessero ordito un tradimento
(e molti di essi in fatti, siccome persone
venali e date a chi più loro offeriva, andarono
a' servigi di Mastino): certo è
che i collegati pieni di spavento sgarbatamente
si ritirarono a Mantova, lasciando
indietro tende ed arnesi da guerra, e si
separarono. Allora Mastino corse colle
sue genti sino alle porte di Mantova,
mettendo tutto a sacco e fuoco. Tentò
poscia d'impedir la riunione dell'armata
di Marsilio Rosso con quella di Pietro
suo fratello; ma non gli venne fatto,
siccome neppur di tirare ad una battaglia
i due fratelli Rossi, perchè furono
d'avviso i Veneziani di stancare piuttosto
Mastino, sul supposto ch'egli non
potesse sostener lungo tempo l'eccessiva
spesa del mantenimento di tante soldatesche,
fra le quali erano quattro mila
lancie tedesche. Dimorava intanto in Padova
<i>Alberto dalla Scala</i>, fratello maggiore
di Mastino, uomo di pace e non di
guerra, quanto dedito ai piaceri, altrettanto
nemico delle fatiche. I suoi due
principali consiglieri erano <i>Marsilio</i> ed
<i>Ubertino da Carrara</i>. Grande zelo, siccome
dissi, aveva in addietro mostrato
Marsilio per gl'interessi degli Scaligeri;
ma più gli premevano i proprii. Non dimenticava
egli di essere già stato signore
di Padova; e siccome avea data quella
città a Cane dalla Scala, così non si faceva
scrupolo di ritorla ai di lui nipoti,
essendo massimamente quel popolo ridotto
alla disperazione per le tante contribuzioni
e insolenze che giornalmente
si faceano in quella città. Segretamente
perciò Marsilio se l'intese coi Veneziani.
Se è vero ciò che narrano i Gatari <span class="fnote">[Gatari, Istor. Padov., tom. 17 Rer. Ital.]</span>,
avendo Mastino avuto sentore del tradimento,
scrisse più d'una volta ad Alberto
che si assicurasse de' due Carraresi,
<span class="pagenum" id="Page_536">[536]</span>
e li levasse dal mondo. Alberto
scioccamente loro mostrava gli ordini
del fratello. Se n'ebbe bene a pentire. Veggendosi
dunque Marsilio come scoperto,
si affrettò a compiere il premeditato disegno.
Due volte era venuto Pietro dei
Rossi sino ai borghi di Padova, ma s'era
poi ritirato. Vi tornò la terza volta nel
dì 3 d'agosto <span class="fnote">[Cortus. Histor., tom. 12 Rer. Ital. Chron.
Estense, tom. 15 Rer. Ital. Chron. Patavin., tom. 8
Rer. Ital. Chron. Veronense, tom. eod.]</span>, e allora gli fu aperta
la porta di Ponte Corvo da Marsilio. Vi
entrò egli colle sue genti; fece prigione
e mandò poi alle carceri di Venezia il
mal accorto Alberto dalla Scala; spogliò
d'armi e cavalli la guarnigion di Mastino,
e cinquecento ne fece prigionieri.
Nel dì 6 d'agosto fu data dal popolo la
signoria di Padova a <i>Marsilio da Carrara</i>.
Gran festa si fece in Venezia e Firenze
per questo felice colpo, da cui, all'incontro,
restò sommamente sbalordito
Mastino. Non perdè tempo il valoroso
Pietro de' Rossi a passar coll'armata
sotto Monselice, e cominciò a dar dei
furiosi assalti a quella forte terra. Ma
nel dì 7 d'agosto colpito da una lancia
manesca con ferita mortale, nel dì seguente
morì, mostrando un'esemplare
pietà e un'eroica intrepidezza nel prendere
commiato dal mondo. Perderono i
Veneziani un gran generale d'armata, e
un personaggio di somma liberalità, che
non passava l'età di anni trentaquattro,
e dai più de' Lombardi fu compianta la
sua morte. Erasi prima condotto a Venezia
<i>Marsilio de' Rossi</i> suo fratello, uomo
di non minor sapere e coraggio nelle
cose di guerra; ma, preso da mortal
malattia, anche egli finì di vivere in
quella città nel dì 14 del suddetto agosto.
Orlando Rosso fu scelto pel comando
dell'armata.
</p>

<p>
Non fu men riguardevole l'altra
perdita che fece Mastino nel dì 8 di ottobre <span class="fnote">[Gualvan. Flamma, de Gest. Azon., tom. 12
Rer. Ital.]</span>.
Ebbe <i>Azzo Visconte</i> un trattato
<span class="pagenum" id="Page_537">[537]</span>
con alcuni cittadini bresciani, che, forate
le mura, introdussero nel dì suddetto le
di lui genti nella città vecchia, e poi presero
la nuova, di modo che tutta la città,
da cui fuggì Bonetto de' Malvicini governatore
ivi per Mastino col suo presidio,
venne in potere del Visconte. Si difese il
castello sino al dì 13 di novembre, ed
allora capitolò la resa. Gran gioia parimente
fu in quella nobil città per essere
caduta in mano di un miglior signore, il
quale richiamò colà tutti gli usciti, e vi
fece fiorir la pace. Profittò ancora della
decadenza, in cui si trovarono gli Scaligeri,
<i>Carlo figliuolo di Giovanni</i> re di
Boemia. Era egli divenuto signore della
Carintia, ed entrato in lega coi Veneziani,
nel mese di luglio o di agosto s'impossessò
di Feltre, e nell'anno seguente
di Belluno, smembrando ancor quelle
città dalla signoria degli Scaligeri. Provarono
medesimamente felice quest'anno
in Toscana i Fiorentini <span class="fnote">[Giovanni Villani, lib. 11, cap. 69.]</span>. Unitisi essi
coi Perugini, aveano fatta lunga guerra
alla città d'Arezzo. <i>Pier Saccone de' Tarlati</i>
da Pietramala, signore di quella città,
coi suoi consorti, trovandosi oramai al
verde e senza maniera di poter resistere
a tante forze, badò alle proposizioni di
accordo che segretamente gli fece fare il
comune di Firenze, di pagargli venticinque
mila fiorini d'oro, con altri privilegii e
vantaggi facili allora a promettersi in tali
occasioni, ma che facilmente ancora svanivano
nel progresso del tempo. Compiuto
il trattato, nel dì 10 di marzo presero i
Fiorentini il possesso d'Arezzo; e Pier
Saccone venuto a Firenze, non vi fu carezza
ed onore che egli non ricevesse
qual gran benefattore da que' cittadini.
Ma i Fiorentini, che tanto rumore aveano
alzato contra di Mastino, perchè, senza
attendere i patti della lega, avea ritenuta
per sè la città di Lucca, dimenticarono
anch'essi che nella lega contratta co' Perugini
ogni conquisto che si facesse sopra
gli Aretini avea da esser comune. Eppur
eglino vollero tutta per sè la città di
<span class="pagenum" id="Page_538">[538]</span>
Arezzo: del che gran querele fece, e
restò forte amareggiato il comune di Perugia:
tanto è vero che a noi sembrano
sol giuste le bilance favorevoli ai nostri
interessi, difettose quelle che sono ad essi
contrarie. Fecero poscia i Fiorentini
oste contra di Lucca, e un fiero guasto
diedero a Pescia, Buggiano ed altri luoghi.
Anche in Bologna nell'anno presente
seguì mutazione <span class="fnote">[Matth. de Griffon., Chron. Bonon., tom. 18
Rer. Ital. Chron. Bononiens., tom. eodem.]</span>. Pareano amicissimi
<i>Taddeo de' Pepoli</i> e <i>Brandaligi de' Gozzadini</i>,
amendue gran caporali e potenti
giratori del governo di Bologna. Ma cadaun
dal suo canto andava studiando la
maniera di scavalcare il compagno. Nel
dì 3 di luglio vennero alle mani <i>Jacopo</i>
e <i>Giovanni</i> figliuoli di Taddeo Pepoli col
suddetto Brandaligi; ed essendosi ingrossata
la gente da ambe le parti, ne seguì
gran battaglia. Sopraggiunse Taddeo dei
Pepoli, che fece fermar la mischia, e seco
prese Brandaligi, il menò a casa sua,
dove con belle parole l'indusse a disarmarsi.
Ma eccoti quei da Loiano, i Bentivogli,
i Bianchi ed altri amici de' Pepoli
con gran seguito, che violentemente
entrati in casa di Brandaligi, la mettono
a sacco, e le attaccano il fuoco. Se ne
fuggì egli di Bologna, nè mai più vi tornò.
Stette quella città fluttuante, venendo
intanto mandati molti a' confini, sino al
dì 28 d'agosto, in cui i soldati diedero alle
armi in piazza, gridando: <i>Viva messer Taddeo
de' Pepoli</i>. Per forza esso Taddeo fu
creato capitan generale e signor di Bologna,
città che era allora in lega co' Veneziani
e Fiorentini. In quest'anno di lunga infermità
nel dì 25 di giugno terminò i suoi
giorni <i>Federigo re</i> di Sicilia <span class="fnote">[Nicolaus Specialis, lib. 8, cap. 8.]</span>, principe
di gran senno e valore, che per tanti
anni seppe sostenersi in capo la corona
contro tutti gli sforzi del <i>re Roberto</i>.
Restarono di lui tre maschi, cioè <i>Pietro II
re</i>, <i>Guglielmo duca</i> e <i>Giovanni marchese</i>.
Ma non ereditò <span class="fnote">[Giovanni Villani, lib. 11, cap. 70.]</span> il re Pietro nè l'ingegno
<span class="pagenum" id="Page_539">[539]</span>
nè il coraggio del padre; e però cominciossi
sotto di lui a scompigliare la
buona armonia de' Siciliani, e si ribellarono
i conti di Ventimiglia e di Lentino.
</p>

<hr />
</div>

<div class="chapter">
<h2 class="hidden" id="MCCCXXXVIII">MCCCXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxxviii</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Benedetto XII</span> papa 5.</td>
  </tr>
  <tr>
    <td>Imperio vacante.</td>
  </tr>
</table>

<p>
Per le tante perdite dell'anno precedente
in grandi affanni e sospiri si trovava
<i>Mastino dalla Scala</i>, nè sapea a qual
partito volgersi per ottenere soccorso <span class="fnote">[Cortus. Histor., tom. 12 Rer. Ital.]</span>.
Avea nel dicembre scorso mosse proposizioni
di pace a Venezia, e per trattarne
colà si portarono <i>Obizzo marchese</i> d'Este,
<i>Marsilio da Carrara</i> signore di Padova,
<i>Guido da Gonzaga</i>, <i>Giovanni</i> figliuolo di
<i>Taddeo Pepoli</i>, gli ambasciatori d'<i>Azzo
Visconte</i>, de' Fiorentini e dello stesso Mastino.
Sì alte erano tuttavia le pretensioni
de' Veneziani, perchè esigevano che
egli dimettesse Trivigi, Lucca e Parma,
che andò a terra ogni speranza di aggiustamento.
Vivamente si raccomandò
poscia Mastino a <i>Lodovico il Bavaro</i>, per
aver gente ed altri aiuti da lui, con dargli
in ostaggio Francesco Cane suo figliuolo
ed altri nobili per sicurezza de' pagamenti;
ma restò burlato da lui. Poco poi
potè godere del nuovo suo principato
<i>Marsilio da Carrara</i> signore di Padova,
perchè, infermatosi, nel dì 21 di marzo
dell'anno presente mancò di vita. Non
lasciando egli figliuoli proprii, prima di
morire, coll'assenso della repubblica veneta,
fece eleggere suo successore nella
signoria di Padova <i>Ubertino da Carrara</i>
suo cugino, che stato nella gioventù discolo
e malvivente, cominciò a governare
il suo popolo, più procurando di
farsi temere che amare <span class="fnote">[Gatari, Istor. Padov., tom. 17 Rer. Ital.]</span>. Per altro fu
uomo di gran senno, e tenne in molta
riputazione il nome suo e di sua casa.
La prima impresa di lui quella fu di portarsi
all'assedio di Monselice, per affrettarne
<span class="pagenum" id="Page_540">[540]</span>
il più tosto possibile l'acquisto.
Ma dentro vi era <i>Pietro del Verme</i>, la cui
fedeltà verso Mastino, ed insieme la bravura
ed accortezza rendea vani tutti i
tradimenti e gli assalti d'Ubertino. Fecero
fra loro una guerra arrabbiata. Intanto
<i>Orlando Rosso</i> generale dell'armata
veneta nel mese d'aprile mise in marcia
le sue genti, e saccheggiando pervenne
fino alle porte di Verona, dove fece correre
un palio. Nel dì 8 di maggio se gli
diede Montecchio maggiore, terra che da
lì a non molto fu assediata da Mastino.
Fu egli astretto a ritirarsene con mal
ordine; e seguirono dipoi varii combattimenti,
ma con isvantaggio sempre delle
di lui milizie, che specialmente nel dì 29
di settembre furono sconfitte a Montagnana.
Finalmente nel dì 19 di agosto <span class="fnote">[Chron. Patav., tom. 8 Rer. Ital. Cortus.
Histor., tom. 12 Rer. Ital.]</span>
la terra di Monselice si arrendè
ad Ubertino da Carrara, ma non già la
rocca, di cui si cominciò l'assedio. Uscì
libero colla sua gente Pietro del Verme,
e cavalcò a Verona. Per danari ebbe
poscia il Carrarese anche la rocca di Monselice
nel dì 18 di novembre. Tale doveva
essere in questi tempi la rabbia di Mastino <span class="fnote">[Chron. Veronens., tom. 8 Rer. Ital.]</span>,
che cavalcando per Verona nel
giorno 27 d'agosto insieme con Azzo
da Correggio, incontratosi con <i>Bartolomeo
dalla Scala</i> vescovo della città, per
meri sospetti ch'egli tramasse congiura
contra di lui, come avea fatto il vescovo
di Vicenza, sguainata la spada, di propria
mano l'uccise. Per questa scelleraggine
contra di lui procedette <i>papa Benedetto
XII</i> alle rigorose censure, e stette
Mastino gran tempo in disgrazia della
santa Sede. Nel dì 19 di ottobre le genti
venete entrarono ne' borghi di Vicenza,
e quivi si afforzarono; colpo che
fece disperare Mastino, e più che mai applicarsi
ad un trattato di pace, siccome
diremo all'anno seguente.
</p>

<p>
Giacchè in Sicilia regnavano delle
dissensioni, e al valente <i>re Federigo</i> era
<span class="pagenum" id="Page_541">[541]</span>
succeduto il <i>re Pietro</i>, persona di mente
assai debole <span class="fnote">[Giovanni Villani, lib. 11, cap. 78.]</span>, stimò <i>Roberto re</i> di Napoli
che fosse giunto il sospirato giorno
da poter ricuperar quell'isola. Nel mese
dunque di maggio spedì colà una flotta
di sessanta tra galee e legni da trasporto
con mille e cinquecento cavalieri e molta
fanteria. Un'altra parimente, ed anche
maggiore, ne inviò a quella volta nel mese
di giugno sotto il comando di <i>Carlo duca</i>
di Durazzo suo nipote. Ognuno si credeva
che tante forze ingoierebbero senza
fallo la Sicilia tutta; ma appena, dopo
lungo assedio, presero Termole, e intanto
entrata la peste, ossia una forte epidemia,
in quell'armata, bisognò sloggiare, e tornarsene
con perdita di molta gente a
Napoli. Riuscirono inutili tutti i tentativi,
umiliazioni ed esibizioni fatte da <i>Lodovico
il Bavaro</i> per riacquistare la grazia
del papa <span class="fnote">[Albertus Argent., Chron.]</span>. Colpa non fu del buon pontefice,
che inclinava alla pace, e chiaramente
dicea che compativa gli eccessi
commessi dal Bavaro, perchè il suo predecessore
<i>Giovanni XXII</i>, col non volergli
fare giustizia, l'avea come spinto nel
precipizio. Disse anche all'orecchio agli
ambasciatori di Lodovico, quasi piangendo,
d'essere dispostissimo a favorire il lor
principe; ma aver lettere di <i>Filippo re</i>
di Francia, colle quali il minacciava di
trattarlo peggio di quel che <i>Filippo il
Bello</i> avea trattato <i>papa Bonifazio VIII</i>,
qualora assolvesse il Bavaro dalle scomuniche.
Ecco se è vero che i romani
pontefici furono in una babilonica schiavitù,
finchè vollero tener ferma la loro
residenza di là da' monti. So che questo
è negato da alcuni; se poi con buone
ragioni, nol so. Ora cotali durezze della
corte pontificia, benchè cagionate dalla
prepotenza altrui, diedero occasione al
Bavaro e agli elettori dell'imperio (eccettuatone
<i>Giovanni</i> re di <i>Boemia</i>) di
unire una dieta nel territorio di Magonza,
in cui nel dì quindici di luglio formarono
<span class="pagenum" id="Page_542">[542]</span>
un decreto <span class="fnote">[Rebdorf., Histor. Gazata, Chron. Regiens.,
tom. 18 Rer. Ital. Raynaldus, Annal. Eccles.]</span>, che chiunque è
eletto dai principi elettorali concordi, o
dalla maggior parte di essi, re de' Romani,
non ha bisogno d'approvazione e
consenso della santa Sede per prendere
il titolo di re e per amministrare i diritti
dell'imperio: il che fu una gran ferita all'autorità
e agli antichi diritti della santa
Sede. Tanto è poi andata innanzi la faccenda,
che laddove gli antichi principi
eletti prendevano il titolo solamente di
re di Germania e d'Italia, oppure de' Romani,
senza giammai usar quello d'imperadori
de' Romani, se non dopo la coronazione
romana, cominciarono ad intitolarsi,
anche senza essere coronati dal
papa, imperadori de' Romani: il che è
divenuto uso stabile. Intorno a questi
punti disputano gli eruditi politici: lasciamoli
noi disputare, e andiamo avanti.
Venne in quest'anno a morte nel dì 21
d'aprile <i>Teodoro marchese di Monferrato</i> <span class="fnote">[Benven. da S. Giorg., Istor. del Monferrato,
tom. 23 Rer. Ital.]</span>,
che avea portato in Italia il sangue
de' greci imperadori, ed ebbe per successore
<i>Giovanni</i> suo unico figliuolo, che
superò in valore e fortuna il padre.
</p>

<hr />
</div>

<div class="chapter">
<h2 class="hidden" id="MCCCXXXIX">MCCCXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxxxix</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Benedetto XII</span> papa 6.</td>
  </tr>
  <tr>
    <td>Imperio vacante.</td>
  </tr>
</table>

<p>
A mal partito, e in gran pericolo di
perdere il resto, oramai si trovava <i>Mastino
dalla Scala</i> per la forza e superiorità
di tanti suoi nemici; e però più
che mai si diede all'ingegno per uscir
fuori di questa troppo ostinata tempesta.
Studiossi dunque di guadagnare (il
Villani dice <span class="fnote">[Giovanni Villani, lib. 11, cap. 89.]</span> col potente segreto della
moneta) alcuni maggiorenti di Venezia,
e segretamente trattò di pace particolare
co' Veneziani, rimettendosi tutto in loro,
e pregandoli nello stesso tempo di non
volerlo disfare. Fece anche correr voce
<span class="pagenum" id="Page_543">[543]</span>
che se non seguiva aggiustamento, sarebbe
calato <i>Lodovico il Bavaro</i> in Italia
con sei mila barbute: il che potè influire
a far accettare le proposizioni d'accordo
nel senato veneto. Non mancarono i
Veneziani d'avvisare per tempo i Fiorentini
ch'era in piedi questo trattato;
ma perchè loro si esibivano solamente
alcune castella, e non già la città di
Lucca, che, secondo i patti della lega, si
dovea cedere al loro comune, se ne sdegnarono
forte, parendo lor questo un
tradimento. Inviarono pertanto a Venezia
i loro ambasciatori, acciocchè disturbassero
l'accordo, oppure insistessero per
la cessione di Lucca. Di più non poterono
ottenere. Adunque nel dì 24 di gennaio
del presente anno <span class="fnote">[Chron. Veronense, tom. 8 Rer. Ital. Gazata,
Chron. Regiens., tom. 18 Rer. Ital. Cortus. Histor.,
tom. 12 Rer. Ital.]</span> si conchiuse la pace
in Venezia, le cui condizioni si veggono
riferite dal Cortusi. In vigor di essa ai
<i>Veneziani</i> fu ceduta la città di Trivigi;
ad <i>Ubertino da Carrara</i> Bassano e Castelbaldo;
ai <i>Fiorentini</i> Pescia, Buggiano ed
Altopascio, oltre ad altre terre prese innanzi
da loro al territorio di Lucca. <i>Alberto
dalla Scala</i> coi Fogliani di Reggio
ed altri prigioni fu liberato dalle carceri,
e nel dì 14 di febbraio arrivò a Verona,
incontrato da Mastino suo fratello
a Legnago. Grandi schiamazzi fecero per
questo accordo i Fiorentini; ma a che
servirono? Certo fu mirabil cosa che
Mastino in mezzo a sì fiero incendio potesse
conservare le città di Verona, Vicenza,
Parma e Lucca; la qual ultima
andò egli a visitare nel primo giorno di
aprile, con dar buon ordine alla guardia
d'essa, ben persuaso che i Fiorentini, se
si fosse presentata l'occasione, avrebbono
dimenticata ben tosto la pace fatta con
lui. Volle dal popolo di Lucca venti mila
fiorini d'oro, perchè ne avea gran bisogno.
In Parma lasciò a quel governo
Azzo da Correggio suo zio materno, che
il servì di proposito, per quanto vedremo.
Un altro assai strepitoso avvenimento
<span class="pagenum" id="Page_544">[544]</span>
appartiene all'anno presente, che si vede
riferito fuor di sito non solamente dal
Corio <span class="fnote">[Corio, Istor. di Milano.]</span>, ma anche da Bonincontro Morigia <span class="fnote">[Bonincont. Morigia, Chron. Mod., tom. 12
Rer. Ital.]</span>
e da Galvano Fiamma <span class="fnote">[Gualvan. Flamma, de Gest. Azon., tom. 12
Rer. Italic.]</span>, autori
contemporanei, narrandolo gli uni all'anno
1337, e l'altro al 1339. Forse son
guasti i loro testi, o la diversità dell'era
cristiana produsse questo imbroglio; certo
essendo che il fatto, ch'io son per narrare,
accadde in quest'anno, come s'ha da
Giovanni Villani <span class="fnote">[Giovanni Villani, lib. 11, cap. 96.]</span>, dal Gazata <span class="fnote">[Gazata, Chron. Regiens., tom. 18 Rer. Ital.]</span>, dai
Cortusi <span class="fnote">[Cortusiorum Histor., tom. 12 Rer. Ital.]</span> e da altri storici <span class="fnote">[Chron. Estense, tom. 15 Rer. Ital.]</span>. Appena
fu stabilita la pace suddetta, che a Mastino
parve un'ora mille anni di sgravarsi del
troppo pesante fardello di tante milizie
che erano al suo soldo, per esser egli
restato co' suoi sudditi smunto affatto di
moneta. Specialmente gli era a carico la
cavalleria tedesca, che in gran numero
era stata a' suoi servigi.
</p>

<p>
Usava in corte di Mastino <i>Lodrisio
Visconte</i>, figliuolo di un fratello di Matteo
Magno, cioè quel medesimo che nell'anno
1327 unito con <i>Marco Visconte</i>
procurò più degli altri la depressione di
<i>Galeazzo Visconte</i>, e la prigionia di lui,
di <i>Azzo, Luchino</i> e <i>Giovanni Visconti</i>.
Dacchè il giovane Azzo ricuperò il dominio
di Milano, Lodrisio o spontaneamente
se n'andò, o fu cacciato da quella
città. Gli venne in pensiero di valersi di
questa congiuntura per riavere il contado
del Seprio, di cui fu ne' tempi addietro
investito; anzi di occupar Milano,
se gli veniva fatto. Ne trattò con Mastino.
Bella occasione parve a lui questa di
vendicarsi d'Azzo Visconte, che gli avea
tolta Brescia. Diede lo Scaligero le paghe
ai soldati, mostrando di licenziarli, e Lodrisio
di assoldarli in servigio proprio.
Circa tre mila e cinquecento uomini d'armi
raunò egli, e gran copia di fanti: alla
<span class="pagenum" id="Page_545">[545]</span>
quale armata diede il nome di <i>compagnia
di s. Giorgio</i>. S'ingrossò questa dipoi,
perchè si trattava di andare a bottinare
in paese grasso e ricco. E fu essa (il che
è da notare) la prima compagnia di soldati
masnadieri, e ladri che si formò in
Italia, e servì poi d'esempio a tante altre,
che vedremo insorgere a' danni degli Italiani,
e vengono chiamate <i>compagnie</i> dagli
storici fiorentini. S'inviò Lodrisio
Visconte con quest'armata di ferrabuti
pel Bresciano, dando il sacco dappertutto,
e, passato il fiume Oglio, afflisse le
campagne del Bergamasco. Nel dì 9 di
febbraio valicò l'Adda, senza che potessero
impedirgli il passo le soldatesche
postate alle ripe; e andò a riposare a
Legnano, mettendo intanto a sacco e
fuoco quelle contrade. Colà convocò
quanti amici potè <span class="fnote">[Gualvaneus Flamma, de Gest. Azon., tom. 12
Rer. Italic. Bonincontrus Morigia, Chron., tom. eod.]</span>, e vi concorsero a
furia i ribaldi, dimodochè già pensava di
marciare a dirittura verso Milano. A
questo non mai pensato accidente si trovava
mal provveduto <i>Azzo Visconte</i>; affrettossi
dunque di chiamare da tutte le
sue città le milizie, e dimandò soccorso
a tutte le sue amistà. Era allora la terra
coperta d'alta neve e di ghiaccio: contuttociò
i <i>marchesi Estensi</i> cugini d'Azzo <span class="fnote">[Chronic. Estense, tom. 15 Rer. Italic.]</span>
immediatamente gl'inviarono alcune
centinaia di cavalli sotto il comando
di Brandaligi da Marano. Altri combattenti
gli vennero da <i>Tommaso marchese</i>
di Saluzzo suo cognato, da <i>Lodovico
di Savoja</i> suocero suo, dal conte di
Savoja, da <i>Jacopo</i> signor di Piemonte,
da <i>Taddeo de' Pepoli</i>, dai <i>Gonzaghi</i> e da
<i>Genova</i>. Altri aiuti ancora erano per
viaggio, ma senza poter giugnere a tempo
alla fiera danza che si fece. Fu commessa
la guardia di Milano a <i>Giovanni Visconte</i>,
zio d'Azzo e vescovo di Novara, con
ottocento cavalli. Fu dato il comando
dell'armata a <i>Luchino Visconte</i>, altro zio
del medesimo Azzo. Uscito dunque Luchino
con più di tre mila e cinquecento
<span class="pagenum" id="Page_546">[546]</span>
cavalli, duemila balestrieri, e quattordici
mila fanti, andò ad accamparsi a Nerviano
col grosso di sua gente, compartendo
il restante in Parabiago e nelle
ville circonvicine. <i>Lodrisio</i>, che già cominciava
a penuriar di viveri e foraggi,
non volle maggiormente differir la battaglia;
e tanto più perchè sapeva che
l'esercito de' Visconti di giorno in giorno
s'andava più ingrossando per l'arrivo
di nuove truppe. Era il dì 21 di febbraio,
festa di s. Agnese, e fioccava la neve a
furia. Uscito prima del far del giorno da
Legnano, andò ad assalir quella parte
dell'esercito milanese che era a Parabiago.
Dormiva tuttavia la buona gente.
Lodrisio li svegliò ben tosto, e cominciò
a farne macello. Quei che poterono
prendere l'armi e saltare a cavallo, bravamente
si diedero anch'essi a menar le
mani; ma molti ne perirono, e vi andava
il resto, se non giugneva Luchino Visconte
col suo corpo di gente. Allora si
diede principio ad una terribile e sanguinosa
battaglia, e si fecero di gran
prodezze da ambe le parli, cedendo ora
gli uni ed ora gli altri. La presa della
città di Milano, che si faceva da Lodrisio
sperar vicina alla sua gente, animava i
suoi al forte combattimento, e sprone
era agli altri la difesa della patria e l'amor
della gloria. Prevalsero dopo molte ore
di ostinata contesa cotanto l'armi di Lodrisio <span class="fnote">[Petrus Azarius, Chron., tom. 16 Rer. Ital.]</span>,
che <i>Giovanni del Fiesco</i>, cognato
di Luchino, poco fa fatto cavaliere,
fu ucciso, e lo stesso <i>Luchino</i> generale
rimase prigione.
</p>

<p>
Già la vittoria parea dichiarata in favor
di Lodrisio, quando arrivarono freschi
alla battaglia trecento cavalieri savoiardi,
ed Ettore conte di Panago o Panigo,
con altra gente che, trovando i nemici
pel sì lungo combattere stanchi e
disordinati, attendendo allo spoglio, poca
difficoltà incontrarono a sbaragliarli ed
atterrarli. Fu riscosso Luchino; Lodrisio
si diede per prigione a Giovannino
Visconte figliuolo di Vercellino e nipote
<span class="pagenum" id="Page_547">[547]</span>
suo, dianzi fatto prigioniere da lui. Pochi
de' suoi si salvarono, parte uccisi, parte
presi <span class="fnote">[Cortusior. Histor., tom. 12 Rer. Ital.]</span>. Più di quattromila combattenti
fra l'una parte e l'altra rimasero estinti
sul campo; e degli stessi vincitori pochi
vi furono che non riportassero qualche
ferita e segnale perpetuo d'essere stati a
quel fatto: sì duro ed ostinato fu il loro
conflitto. Il Villani scrive che de' soli Milanesi
vi restarono morti settecento cavalieri
e più di tremila a piedi <span class="fnote">[Giovanni Villani, lib. 11, cap. 96.]</span>; e che
cinque furono i combattimenti e le sconfitte
di quella giornata tra dall'una parte
e dall'altra: del che fu egli informato da
persone degne di fede, che vi si trovarono
presenti. E, tornando il vittorioso
Luchino a Milano, sconfisse ancora Malerba
capitano di settecento cavalieri, che
Lodrisio avea mandati al passo verso
Milano, per dare addosso a chi scappasse
a quella volta. Più di settecento cavalli
vi furono uccisi, e di quei di Lodrisio ne
furono presentati due mila e cento presi,
senza gli altri rubati e trafugati. Insomma
non v'era memoria di una battaglia
sì fiera e pertinace, fatta in mezzo alla
grossa neve, come fu questa. Corse voce,
nata probabilmente dall'immaginazion
della buona gente, che s'era veduto in
aria s. Ambrosio col flagello percuotere
i nemici, e perciò da lì innanzi si cominciò
a dipignere quel santo arcivescovo,
ed anche a coniarlo nelle monete, col flagello
in mano, e non già per qualche vittoria
riportata contro i Francesi, come
crede il volgo. Perchè poi la clemenza fu
una delle virtù principali d'<i>Azzo Visconte</i>,
la fece ben egli risplendere anche in questa
congiuntura. Quantunque degni di morte
fossero que' masnadieri per tante ruberie
ed incendii commessi, pure a tutti diede
la libertà col sol giuramento di non più
militare contra di lui. Neppur volle infierire
contra dello stesso Lodrisio, autore
di sì dolorosa tragedia. Contentossi di
confinarlo insieme con due suoi figliuoli
nella fortezza di San Colombano, dove
<span class="pagenum" id="Page_548">[548]</span>
sopravvisse alcuni anni, e fu poi rimesso
in libertà. Restò dovunque Azzo Visconte
pacifico signore di Milano, Como, Vercelli,
Lodi, Piacenza, Cremona, Crema,
Borgo S. Donnino, Bergamo, Brescia e
di altri luoghi. Teneva parte di dominio
in Pavia; essendo mancata di vita <i>Giovanna</i>
figliuola del <i>conte Nino</i> pisano, sua
sorella uterina, perchè nata da <i>Beatrice
Estense</i> sua madre nel primo matrimonio,
per testamento d'essa ebbe tutta la
di lui pingue eredità in Pisa, e le ragioni
d'essa sopra il giudicato di Gallura, cioè
sopra la terza parte della Sardegna. Però
nell'anno presente prese la cittadinanza
di Pisa, e mosse le sue pretensioni contra
del <i>re d'Aragona</i>, occupatore della
Sardegna. Aggiugne Galvano Fiamma <span class="fnote">[Gualvan. Flamma, de Gest. Azon., tom. 12
Rer. Ital.]</span>,
che dalle civili fazioni di Genova gli fu
anche esibito il dominio di quella città, e
che per la sua morte andò in nulla questo
trattato. Giorgio Stella negli Annali
di Genova di ciò non dice parola. Ma
che? in tanta gloria, in si grande innalzamento
della casa de' Visconti, ecco la
morte che rapisce nel dì 14 o 16 d'agosto
dell'anno presente <i>Azzo Visconte</i> in età
di soli trentasette anni. Non si saziano
Buonincontro Morigia <span class="fnote">[Bonincontrus Morigia, Chron. Modoet.,
tom. 12 Rer. Ital.]</span> e Galvano
Fiamma, scrittori contemporanei, di descrivere
le insigni doti e virtù di questo
principe, che non avea allora pari in Italia,
trattone il <i>re Roberto</i>. Era egli l'amore
di Milano perchè pio, perchè giusto e
clemente, perchè egualmente amava e
favoriva Guelfi e Ghibellini, e per tutte
le sue città voleva la pace fra i cittadini.
Somma fu la sua magnificenza in fabbricar
palagi, fortezze, ponti e delizie; grande
la sua gloria per le vittorie ottenute,
per tante città conquistate, e per avere
risuscitata e cotanto accresciuta la potenza
della sua casa. Nè è maraviglia se
i popoli sì facilmente si accordassero in
volerlo per padrone, perchè egli era padre
<span class="pagenum" id="Page_549">[549]</span>
de' religiosi, amator della concordia,
affabilissimo, inclinato sempre a far grazie,
geloso della castità, e ornato d'altre
nobili virtù. Di <i>Caterina</i> figliuola di <i>Lorenzo
di Savoja</i> non ebbe prole, e però
l'eredità dei suoi Stati e beni, o per testamento,
per succession legale, pervenne
ai due suoi zii paterni <i>Luchino</i> e
<i>Giovanni</i>, tuttavia solamente vescovo di
Novara. Ossia che Giovanni spontaneamente
lasciasse al fratello la sua parte
del dominio, oppure, siccome io vo sospettando
che Luchino maggior di età ed
uomo fiero non volesse compagni nel
governo: sappiam di certo che il solo
Luchino da lì innanzi fu principe di Milano
e dell'altre città, che prima ubbidivano
al nipote Azzo.
</p>

<p>
Novità furono in Genova nell'anno
presente <span class="fnote">[Georgius Stella, Annal. Genuens. tom. 17
Rer. Ital. Annal. Mediol., tom. 18 Rer. Italic.]</span>. Parendo al popolo di quella
città di non essere assai ben trattati dai
nobili, nè dai capitani della terra, che in
questi tempi erane <i>Raffaello Doria</i> e <i>Galeotto
Spinola</i>, fecero istanza di avere un
nuovo abbate, che così chiamavano quel
magistrato che presso gli antichi Romani
si appellava tribuno della plebe. Vi acconsentirono
mal volentieri nondimeno i
due capitani. Ora nel dì 25 di settembre
unitosi il popolo e i mercatanti per crear
l'abbate, non sapevano accordarsi. Capitato
nell'adunanza <i>Simone</i> o <i>Simonino
Boccanegra</i> (fu creduto per altri fini) fu
proposto costui per abate da uno scimunito.
I più gridarono di sì, e per forza
gli misero in mano lo stocco. Ebbe egli
un bel dire che i suoi maggiori, stante il
lor essere nobili, non erano mai stati
abbati, e che li pregava di eleggere un
altro. Gran tumulto si fece, ed uscì una
voce che dicea <i>signore</i>, e tutti a gara
gridarono <i>signore</i>. Allora fu consigliato
il Boccanegra da uno degli stessi capitani
e dal vecchio abbate di accettare l'elezione
per paura di peggio; e però rispose che
era pronto ad essere <i>abbate, signore</i>, e
tutto quel che loro piacesse. Allora si
<span class="pagenum" id="Page_550">[550]</span>
rinforzò la voce di <i>signore</i>, e non finì la
lite, che il crearono loro <i>doge</i> ossia <i>duce</i>,
o <i>duca</i>, con piena balìa e con alcuni del
popolo per suoi consiglieri. Però i due
capitani, l'un dopo l'altro, uscirono dalla
città; e questo fu il primo doge che avesse
quella città. Era Simone Boccanegra uomo
di petto e di molto senno: laonde
diede principio con molto vigore al suo
dominio, ed ebbe ubbidienza dalla maggior
parte delle terre delle due riviere.
Per anni parecchi avea il <i>re Roberto</i> tenuta
la signoria della città d'Asti <span class="fnote">[Giovanni Villani, lib. 11, cap. 113.]</span>.
<i>Giovanni marchese di Monferrato</i> gliela
tolse nel giorno 26 di settembre dell'anno
presente, con iscacciarne i Solari e
gli altri Guelfi, e introdurvi i Gottuari e
i Rotari cogli altri Ghibellini. Niuna difesa
fece il presidio di esso re, perchè si
trovò aver impegnate armi e cavalli per
difetto di paghe. Di gran danno fu questa
perdita a Roberto a cagion delle altre sue
terre di Piemonte, e ne esultò forte la fazion
ghibellina di Lombardia. Leggesi nella
storia di Benvenuto da San Giorgio <span class="fnote">[Benvenuto da S. Giorgio, Istor. del Monferrat.,
tom. 23 Rer. Italic.]</span>
lo strumento, con cui il popolo d'Asti
prende per suo signore il marchese Giovanni.
Fece ancora in quest'anno guerra
alla Sicilia il re Roberto, e vi prese l'isola
di Lipari. Era generale della sua flotta
<i>Giufredi di Marzano</i> conte di Squillaci.
Mentr'egli assediava il castello di quell'isola,
venne il <i>conte di Chiaramonte</i>
colla flotta de' Messinesi a dargli battaglia
nel giorno 17 di novembre; ma sconfitto
restò egli prigione. Per l'uccisione
del vescovo di Verona era <i>Mastino dalla
Scala</i> sotto le scomuniche <span class="fnote">[Raynald., Annal. Eccles.]</span>. Per rimettersi
in grazia del papa, e inoltre per
aver la di lui protezione, e salvar le città
sue attorniate da potenti avversarli, dopo
aver fatto maneggio alla corte di Avignone,
prese nel giorno primo di settembre
il vicariato di Verona, Parma e Vicenza
(Lucca non v'è nominata) dal pontefice,
<span class="pagenum" id="Page_551">[551]</span>
<i>vacante imperio</i>, con obbligo di pagare
annualmente al papa cinque mila fiorini
d'oro, e mantenere dugento cavalli
e trecento pedoni al servigio della Chiesa.
Ed ecco come il buon pontefice <i>Benedetto
XII</i> amichevolmente ottenne ciò
che il gran caporale de' Guelfi <i>Giovanni
XXII</i> con tante guerre non avea mai
potuto ottenere. Mancò di vita in questo
anno nel giorno ultimo di ottobre
<i>Francesco Dandolo</i> doge di Venezia <span class="fnote">[Marino Sanuto, Ist. Venet., tom. 22 Rer. Ital.]</span>,
ed ebbe per successore <i>Bartolomeo Gradenigo</i>,
eletto nel dì 9 di novembre.
</p>

<hr />
</div>

<div class="chapter">
<h2 class="hidden" id="MCCCXL">MCCCXL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxl</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Benedetto XII</span> papa 7.</td>
  </tr>
  <tr>
    <td>Imperio vacante.</td>
  </tr>
</table>

<p>
Cessata la guerra, sopravvennero in
quest'anno all'Italia altre calamità, cioè
la carestia e la peste, portate da oltramare <span class="fnote">[Petrus Azarius, Chron., tom. 16 Rer. Ital.
Giovanni Villani, lib. 11, cap. 113.]</span>.
Vivevano allora alla buona gli
Italiani; specialmente i Veneziani e Genovesi,
per cagion della mercatura, frequentavano
le coste dell'Egitto, della
Soria e dell'imperio greco, trafficando
fino al mar Nero. Erano anche in guerra
queste due nazioni nei tempi presenti. Se
in quei paesi regnava la peste (e va ella
sempre saltellando dall'un paese all'altro),
facilmente la portavano in Italia le
navi cristiane. Siccome allora non vi
erano lazaretti, nè si faceano spurghi, nè
si usavano altre diligenze e cautele che
inventò poi la saggia provvidenza de' posteri
per impedire l'ingresso a questo
terribil malore, o per estinguerlo venuto;
così a man salva veniva esso a metter
piede nelle nostre contrade. Cominciò
dunque nell'anno presente ad infierire la
pestilenza in Italia, e ci durò gran tempo,
siccome diremo <span class="fnote">[Chron. Estense, tom. 15 Rer. Ital.]</span>. Nella sola città di
Firenze morirono dodici mila persone.
Siena anch'essa perdè gran copia de' suoi
migliori cittadini. Giunto poi all'eccesso
<span class="pagenum" id="Page_552">[552]</span>
il prezzo de' viveri, perchè o la gran
neve caduta nel verno, che non si sciolse
se non verso il fine di marzo, o altra cagione
guastò i raccolti. E fu questo solo
malanno bastante a generar malattie, e a
popolar di cadaveri i sepolcri. Avea già
dato principio <i>Luchino Visconte</i> al suo
governo di Milano e degli altri suoi Stati
con vigore <span class="fnote">[Petrus Azarius, Chron., cap, 9, tom. 16 Rer.
Ital.]</span>; ma i Milanesi, avvezzi a
quello del savio ed amorevol principe
<i>Azzo</i>, si rattristavano al vedersi sotto
Luchino di costumi ben diverso dal suo
predecessore. Fin qui aveva menata una
vita da prodigo, conversando più coi cattivi
che coi buoni, dormendo il giorno
e vegliando la notte; e dato alla sensualità
in maniera, che quantunque prima
avesse avuta per moglie una degli Spinoli,
che giovane mancò di vita, ed avesse
allora per moglie <i>Isabella de' Fieschi</i>,
giovane di rara bellezza, pure da altre
donne avea procreato varii bastardi, fra i
quali <i>Brusio</i>, che per la sua bravura e
magnificenza fece dipoi gran figura nel
mondo. Leggevasi inoltre in faccia a Luchino
l'austerità; cosa forestiera in lui
era il perdonare; e fuorchè i proprii
figliuoli, niun altro mai seppe amare, e
neppure i parenti, de' quali anzi fu persecutore.
Fra gli altri viveano allora <i>Matteo,
Bernabò</i> e <i>Galeazzo</i>, figliuoli di suo
fratello, giovani di molta avvenenza e
cari al popolo. Mandolli tutti e tre a' confini
Luchino, siccome uomo pien di sospetti,
nè mai volle ascoltar preghiere in
lor favore. Fors'anche n'ebbe qualche
fondamento, per un avvenimento che appartiene
all'anno presente <span class="fnote">[Johann. de Bazano, Chron. Mutin., tom. 15
Rer. Ital.]</span>. Odiava
Luchino e trattava male chiunque era
stato ministro, o uffiziale, o amico del suo
nipote <i>Azzo</i>, perchè a' tempi di lui tenuto
assai basso, quando i consiglieri e cortigiani
d'Azzo tutti aveano gran potere,
ed erano smisuratamente cresciuti in ricchezza.
Fra gli altri Lombardi veniva riputato
<span class="pagenum" id="Page_553">[553]</span>
il più facoltoso Francesco da Posterla,
già consigliere d'Azzo; e questi
tra per lo sdegno di vedersi maltrattato
da Luchino, e per la conoscenza dell'animo
alterato de' Milanesi verso questo nuovo
padrone, tramò con assaissimi nobili
una congiura contra di lui, con pensiero
di esaltare i tre nipoti suddetti dello stesso
Luchino. S'eglino ne avessero contezza,
non si sa. Fu scoperta la congiura; il
Posterla co' suoi figliuoli ebbe tempo da
fuggire in Avignone. Ma Luchino nol
perdè mai di vista. Lettere finte sotto
nome di <i>Mastino dalla Scala</i> l'invitarono
a Verona con esibizioni larghe. Per questo
venne egli in nave alla volta di Pisa,
dove preso ad istanza di Luchino, e condotto
nel 1341 a Milano, dopo avere
rivelato varii complici, lasciò co' suoi
figliuoli e con altri la testa sopra d'un
palco. Non venne più voglia ad alcuno
de' Milanesi di far trattato contra di Luchino:
tal terrore mise in tutti la severità
ed implacabilità di quest'orso. Ed
egli da lì innanzi usò di tener due fieri
cani corsi davanti alla camera dove dormiva.
Ed uscendo per città, gli aveva
sempre a lato. Guai se alcuno facea qualche
cenno indiscreto verso di lui; se gli
avventavano questi cani, e lo stendevano
a terra. Per altro, non mancarono delle
virtù e delle belle doti a Luchino: del
che parleremo altrove.
</p>

<p>
Fu fatta in quest'anno una cospirazione
di molti nobili di Genova contra di
<i>Simonetto Boccanegra</i>, novello doge di
quella città <span class="fnote">[Georgius Stella, Annal. Genuens., tom. 17
Rer. Ital. Giovanni Villani, lib. 11, cap. 101.]</span>. Si scoprì essa nel dì cinque
di settembre; e siccome il Boccanegra
era uomo franco e valente, essendo caduti
in sua mano due de' maggiori nobili
di casa Spinola, formatone il processo,
fece loro tagliare il capo: con che atterrì
gli altri, e fortificò non poco il suo stato.
<i>Ottaviano</i> di <i>Belforte</i> nel settembre di questo
anno occupò il dominio della città di
Volterra, e ne scacciò il vescovo, che era
suo nipote. Anche in Firenze venne alla
<span class="pagenum" id="Page_554">[554]</span>
luce in quest'anno una congiura, per cui
fu gran rumore in quella città, e si mandarono
a' confini assaissimi nobili, massimamente
della casa de' Bardi. Sul fine
poi di giugno gli Spoletini diedero una
sconfitta a quei di Rieti, che assediavano
il castello di Luco. E nel luglio avendo
<i>Malatesta signore di Rimini</i> assediato il
castello di Mondaino e Verucchio, <i>Ubertino
da Carrara</i> signore di Padova, e
marito d'<i>Anna Malatesta</i>, vi mandò gente
assai, che diede una rotta all'esercito del
Malatesta. Era tuttavia in disgrazia del
papa la città di Bologna per l'espulsione
del legato pontificio <span class="fnote">[Raynaldus, in Annal. Ecclesiast. Matthaeus
de Griffonibus, Chron. Bonon., tom. 11 Rer. Ital.]</span>. Diede mano il
buon papa <i>Benedetto XII</i> ad un accomodamento,
con cui nel dì 21 d'agosto dichiarò
vicario di quella città per la santa
Sede <i>Taddeo de' Pepoli</i>, impostogli l'obbligo
di pagare ogni anno a titolo di censo
otto mila fiorini d'oro. Tenuta fu in
Mantova nel dì 8 di febbraio una solennissima
corte bandita <span class="fnote">[Gazata, Chron. Regiens., tom. eod. Johannes
de Bazano, Chron. Mutinens., tom. 15 Rer. Ital.]</span>, a cui intervennero
<i>Mastino dalla Scala, Obizzo marchese</i>
d'Este e <i>Matteo Visconte</i>. Il motivo
di tale festa fu che il vecchio <i>Luigi da
Gonzaga</i> signor di Mantova e Reggio
fece promuovere all'ordine della cavalleria
i tre suoi figliuoli <i>Guido, Filippino</i>
e <i>Feltrino</i>, ed altri nobili; e seguirono in
tal congiuntura alcuni maritaggi di quei
principi, fra' quali <i>Ugolino</i> figliuolo di Guido
sposò una sorella di Mastino. Nel settembre
essendosi sollevato il popolo di
Fermo contra di Mercenario tiranno di
quella città, ed avendolo ucciso, tornò
all'ubbidienza della Chiesa romana con
altri luoghi della marca d'Ancona.
</p>

<hr />
</div>

<div class="chapter">
<h2 class="hidden" id="MCCCXLI">MCCCXLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxli</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Benedetto XII</span> papa 8.</td>
  </tr>
  <tr>
    <td>Imperio vacante.</td>
  </tr>
</table>

<p>
Non s'era fin qui ben riconciliata
colla santa Sede la casa de' Visconti e la
<span class="pagenum" id="Page_555">[555]</span>
città di Milano <span class="fnote">[Raynaldus, in Annal. Eccles., num. 29. Gualv.
Flamma, de Gest. Azon., tom. 12 Rer. Ital.]</span>. <i>Luchino</i> signor d'essa
e d'altre città, e <i>Giovanni</i> suo fratello,
tuttavia vescovo e signor di Novara, tanto
fecero che in quest'anno ebbero buona
pace da papa <i>Benedetto XII</i>, con promettere
di pagargli cinquanta mila fiorini
d'oro. Confermò loro in questa occasione
il papa il vicariato di Milano e dell'altre
città da loro possedute, finchè
fosse <i>vacante l'imperio</i>, e gli obbligò ad
alcune penitenze; ma senza apparire qual
censo annuo fosse loro imposto. Che
anche i <i>Gonzaghi</i> per Mantova e Reggio,
e i <i>marchesi estensi</i> per Modena prendessero
nella forma suddetta il vicariato
dal papa abbiamo chi lo scrive <span class="fnote">[Append. ad Ptolom. Lucens.]</span>. Signoreggiavano
tuttavia in Parma <i>Alberto</i> e
<i>Mastino dalla Scala</i> <span class="fnote">[Cortusiorum Hist., tom. 12 Rer. Ital.]</span>, fidandosi specialmente
di Guido, Azzo, Giovanni e Simone
da Correggio, loro zii dal lato della
madre, e che nelle loro disgrazie erano
sempre stati sostenuti e beneficati dagli
Scaligeri. Ma in questi barbari tempi la
fede era cosa rara, e la voglia di dominare
andava sopra a tutti i riguardi della
società civile. Unironsi segretamente essi
Correggeschi coi Gonzaghi signori di
Mantova e di Reggio, da noi poco fa
veduti sì amici e parenti di quei dalla
Scala; ebbero anche intelligenza o lega
col <i>re Roberto</i>, con <i>Luchino Visconte</i>
signor di Milano, e con <i>Ubertino da
Carrara</i> signor di Padova; coll'aiuto dei
quali congiurarono di torre Parma ad
essi Scaligeri. Era in Parma podestà e
capitano delle genti d'armi Bonetto da
Malvicina <span class="fnote">[Chron. Estense, tom. 16 Rer. Ital.]</span>, il quale, scoperte le mire
de' Correggeschi, nel dì 21 di maggio
diede all'armi, per affogar, se poteva, la
nascente ribellione. Fece Guido da Correggio
arrostar le strade della città; il popolo
tutto fu per lui, e presero la porta
di San Michele. Dura e lunga battaglia si
fece, in cui molti dei Parmigiani patirono;
<span class="pagenum" id="Page_556">[556]</span>
ma per due volte furono respinti i
soldati degli Scaligeri con tale mortalità
d'essi, che in fine fu d'uopo prendere la
fuga, e lasciar libera la città in mano del
popolo e de' Correggeschi, a' quali fu poi,
chi dice in quest'anno, e chi nel 1345,
data la signoria. Per questo tradimento
irritati forte gli Scaligeri contra de' Gonzaghi,
giacchè non poteano contra dei
Correggeschi, voltarono l'armi e la vendetta
sopra di Mantova. <i>Alberto dalla
Scala</i> corse con finte bandiere sino alle
porte di quella città, e quasi v'entrò. Ito a
voto il colpo, mise a ferro e fuoco nel dì 3
di giugno quel territorio, e menò via un
gran bottino. Allora i Gonzaghi ricorsero
a Luchino Visconte e ad Ubertino da
Carrara per aiuto, ed, ottenuti gagliardi
soccorsi, nel settembre cavalcarono sino
alle porte di Verona, rendendo la pariglia
de' danni sofferti a quel distretto, con
bruciare palazzi e case, far prigioni più
di mille uomini, e prendere più di due
mila capi di buoi, cavalli ed altri animali.
Inviarono anche il guanto della battaglia,
ma Alberto dalla Scala non si sentì voglia
di accettarlo, e con mal ordine si ritirò.
</p>

<p>
La perdita di Parma fece pensar
tosto Mastino dalla Scala a metter la città
di Lucca all'incanto, giacchè non gli era
più possibile di fornirla e mantenerla
sotto il suo dominio <span class="fnote">[Giovanni Villani, lib. 12, cap. 126.]</span>. Tanto i Pisani
come i Fiorentini si fecero innanzi ed
offerirono. Volle <i>Luchino Visconte</i> anche
egli mettervi una zampa, offerendo mille
cavalieri a' Fiorentini per assediare e conquistar
quella città, ma non fu accettato
il partito. Ora il <i>marchese Obizzo</i> signor
di Ferrara fu eletto per mediatore del
contratto fra Mastino e i Fiorentini; e
questo si conchiuse, con promettere il
primo agli altri la tenuta libera di Lucca,
e gli altri di pagare a lui ducento cinquanta
mila fiorini d'oro in certe paghe.
Per sicurezza de' patti stabiliti Mastino
inviò a Ferrara per ostaggi un suo figliuolo
bastardo, e sessanta nobili di Verona e
Vicenza; e cinquanta simili ne mandarono
<span class="pagenum" id="Page_557">[557]</span>
i Fiorentini, fra' quali era lo stesso Giovanni
Villani scrittore della Cronica accreditata
della patria sua. Riceverono gli uni
e gli altri ogni maggior onore e finezza dal
marchese Obizzo, e spesso li voleva alla
sua mensa. In questa maniera era preparato
il buon boccone per li Fiorentini, ed
essi avevano aperta la bocca per prenderlo,
quando la mala fortuna l'intraversò.
Ai Pisani, informati del mercato
fatto, rincresceva troppo il vedere che
Lucca, città sì vicina, cadesse in mano dei
Fiorentini; e però piuttosto che permettere
un sì fatto acquisto, vollero arrischiar
tutto. Ed eccoti che all'improvviso,
con quante forze poterono, marciarono
sul Lucchese, e impossessatisi del castello
del Ceruglio e di Monte Chiaro, ossia
Carlo, nel dì 22 d'agosto andarono a
mettere l'assedio a Lucca. Avevano essi
fatta lega con Luchino Visconte, allorchè
gli diedero Francesco da Posterla
dianzi imprigionato <span class="fnote">[Johann. de Bazano, Chron. Mutinens.,
tom. 15 Rer. Ital.]</span>; e promessi a lui
cinquanta mila fiorini d'oro, ne ottennero
due mila cavalli, comandati da <i>Giovanni
Visconte</i> da Oleggio, creduto suo
nipote, di cui avremo assai da parlare
andando innanzi. Ebbero ancora dai
Gonzaghi, dai Correggeschi dominanti in
Parma, da Ubertino Carrarese e da altre
amistà non pochi rinforzi di cavalli e
fanti; e con tale armata formarono in
breve tempo una mirabil circonvallazione
intorno a Lucca, e parimente un'altra
intorno al loro campo con fosse,
steccati e bertesche. Non poteano darsi
pace i Fiorentini per questo incidente; e
tosto, fatto ricorso ai Sanesi, Perugini,
Bolognesi, a Mastino dalla Scala, ai marchesi
di Ferrara e ad altri ancora, ebbero
soccorso da tutte le parti, di maniera che
misero insieme un esercito di tre mila ed
ottocento cavalieri, e più di dieci mila pedoni
al soldo loro, senza le masnade dei
contadini. Con queste forze, eletto per
generale <i>Maffeo da Ponte Carale</i>, nobile
bresciano, entrarono ostilmente nel Lucchese,
<span class="pagenum" id="Page_558">[558]</span>
e presero varie castella. Intanto
fece Mastino istanza per l'esecuzion del
trattato, minacciando di dar Lucca ai
Pisani; e contentatosi di detrarre dalla
somma pattuita settanta mila fiorini di
oro, volle che i Fiorentini prendessero il
possesso di Lucca. Riuscì ad un corpo
di lor gente e di Mastino di rompere le
linee nemiche in un sito, ed entrare in
quella città, che loro fu consegnata, sicchè
cominciarono a far quivi i padroni. Poscia,
nel dì 2 d'ottobre, si avvisarono di
dare battaglia a' nemici <span class="fnote">[Cronica Sanese, tom. 15 Rer. Ital.]</span>, che l'accettarono
senza farsi pregare. Aspro e fiero
fu il combattimento, e sulle prime fu
rovesciata la schiera grossa de' Pisani,
abbattuta l'insegna di Luchino Visconte,
e fatto prigione Giovanni da Oleggio
suo capitano; ma in fine rimasero rotti
i Fiorentini, che conquassati si ritirarono
il meglio che poterono. Lieve fu l'uccisione;
circa mille restarono prigioni,
fra' quali alcuni nobili di Firenze col
loro generale, e varii contestabili di Mastino
e de' marchesi di Ferrara, che si
portarono valentemente in quel conflitto.
Ma, secondo l'autore della Storia Pistoiese <span class="fnote">[Istorie Pistolesi, tom. 11 Rer. Ital.]</span>,
maggior fu la perdita de' vinti di
quel che scriva il Villani. In gravi affanni
per cotali disgrazie si trovarono i Fiorentini;
ma rincorati da Mastino, dai
marchesi d'Este e dal Pepoli signore di
Bologna, che spedirono loro nuove milizie,
si diedero a rifar l'armata e a fornirsi
di gente, senza nondimeno poter
ottenere dal <i>re Roberto</i> con tutte le lor
fervorose istanze aiuto alcuno. Era invecchiato
il re, e dal Villani viene imputato
che, secondo il costume di quell'età, egli
solamente attendesse a raunar moneta.
Ma Roberto avea la Sicilia, dove impiegar
le forze e il denaro, senza gittarlo in soccorso
altrui.
</p>

<p>
Infatti non lasciava esso re Roberto
di continuamente pensare alla Sicilia; ed
avendo già conquistata l'isola di
<span class="pagenum" id="Page_559">[559]</span>
Lipari <span class="fnote">[Giovanni Villani, lib. 11, cap. 137.]</span>, s'avvisò di potere in quest'anno
impadronirsi di Milazzo. Pertanto nel dì
11 di giugno spedì verso colà una potente
flotta con altra armata per terra, affine di
rinfrescar quella di mare a misura del
bisogno. Fu assediato Milazzo, e con un
lungo trincieramento serrato; nè avendo
con tutti i suoi tentativi potuto il <i>re don
Pietro</i> dar soccorso alla terra, questa capitolò
nel dì 15 di settembre la resa; e fu
un bell'acquisto pel re Roberto. Secondochè
s'ha da Galvano Fiamma <span class="fnote">[Gualvan. Flamma, de Gest. Azon., tom. 12
Rer. Ital.]</span>, studiò
<i>Luchino Visconte</i> in questi tempi di
pubblicar delle belle ed utili leggi per togliere
gli abusi introdotti nelle passate rivoluzioni,
volendo dappertutto la pace;
e quantunque si desse ben a conoscere
per ghibellinissimo di genio, pure egual
protezione prendeva dei Guelfi, e vegliava
alla sicurezza d'ognuno, ad impedire i
mangiamenti degli uffiziali ed alla buona
custodia della giustizia; di modo che Pietro
Azario, allora vivente, ebbe a dire <span class="fnote">[Petrus Azarius, Chron., cap. 9, tom. 16
Rer. Ital.]</span>
ch'egli sarebbe stato tenuto per santo,
se fosse stato men aspro e severo nei
gastighi, e non avesse così implacabilmente
perseguitati i suoi nipoti. Fioriva in
questi tempi <i>Francesco Petrarca</i>, uomo
allora di mirabil credito nella poesia latina,
e che dipoi fu solamente ammirato
per la volgare. Essendo egli ito a Napoli,
di molte dimostrazioni di stima e finezze
ricevette dal re <i>Roberto</i>, principe amator
delle lettere e dei letterati <span class="fnote">[Muratori, Vit. del Petrarca, Rime.]</span>. Voleva esso
re indurlo a ricevere in quella metropoli
la laurea poetica; ma invitato il Petrarca
a Roma, antepose ad ogni altra quell'augusta
città; e però, nel dì 8 d'aprile,
giorno di Pasqua dell'anno presente, nel
Campidoglio con solennità magnifica gli
fu conferita la corona d'alloro, dato ampio
privilegio, e fatti dei bei regali. Servì
poi cotale esempio per invogliar di simile
<span class="pagenum" id="Page_560">[560]</span>
onore altri poeti de' secoli susseguenti;
e i più sel procacciarono dagl'imperadori
con un pezzo di carta pecorina, pagata
nondimeno assai caro da essi.
</p>

<hr />
</div>

<div class="chapter">
<h2 class="hidden" id="MCCCXLII">MCCCXLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxlii</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Clemente VI</span> papa 1.</td>
  </tr>
  <tr>
    <td>Imperio vacante.</td>
  </tr>
</table>

<p>
Nel dì 25 d'aprile di quest'anno,
compiè la sua carriera in Avignone <i>Benedetto
XII</i> sommo pontefice <span class="fnote">[Raynaldus, Annal. Eccles. Vitae Pontificum
Romanorum, P. II, tom. 3 Rer. Ital.]</span>. Son
d'accordo quasi tutti gli scrittori d'allora,
che s'egli fosse vivuto in secoli meno
sconvolti e ferrei, ed avesse goduta la libertà
necessaria per operare, di cui era
privo pel suo soggiorno negli Stati oltramontani
del <i>re Roberto</i>, sarebbe riuscito
uno dei più insigni ed utili pastori della
Chiesa di Dio: tanto era il suo zelo per
la religione, la purità de' costumi, e così
buona e retta la sua intenzione in tutte
le sue azioni. Per quanto potè, promosse
la riforma del clero secolare e regolare,
ed allontanò la simonia dalla corte pontificia,
vegliando specialmente, acciocchè
fossero provvedute le chiese e i benefizii
di persone per la dottrina e per la bontà
della vita accreditate. Nè si studiò punto
d'ingrandire o ingrassare i proprii parenti,
anzi volle che seguitassero nella
bassezza del loro stato. L'altre sue belle
doti e lodevoli operazioni si leggono nella
Storia ecclesiastica. Però strano è il vedere
come Galvano Fiamma <span class="fnote">[Gualvan. Flamma, de Gest. Azon., tom. 12
Rer. Ital.]</span> così fieramente
si scagli contro la memoria di
questo pontefice, con dire che universale
fu l'allegrezza di sua morte, perch'egli
avea conturbato tutti gli ordini de' religiosi:
il che è un rivolgere in suo biasimo
ciò che gli si doveva attribuire a lode,
non potendosi negare che in questi
tempi il monachismo e fratismo giacesse
in una deplorabil corruzion di costumi,
<span class="pagenum" id="Page_561">[561]</span>
ed inosservanza delle sue regole. Aggiugne
che lasciò un immenso tesoro, consistente
in mille e cinquecento cofani, cadaun
de' quali conteneva trenta mila fiorini
d'oro (il che darebbe una somma
di quarantacinque milioni di fiorini), e
gioie inoltre di valore di dugento mila fiorini.
Se ciò è vero (ed è anche scritto da
uno degli autori della sua Vita, che <i>multum
thesaurum Ecclesiae congregavit</i>), non
sono io per iscusarlo; ma certo non per
vendere benefizii gli avrà accumulati; nè
egli amò di scialacquarli in mantener delle
armate, come avea praticato il suo predecessore
<i>Giovanni XXII</i>. Giugne il Fiamma
fino a dire che fu scritto contro di
lui un libro per provare che questo papa
fu eretico, e che tale era stato suo padre
e il figliuolo di un suo fratello: tutte spropositate
calunnie. Questo guadagno fece
il buon papa coll'aver voluto guarir le
piaghe de' frati, e coll'osar infino di riveder
quelle de' Predicatori, del qual ordine
fu lo stesso Galvano Fiamma. E probabilmente
di qua venne l'avere sparlato di
lui anche altri vecchi storici. Non istette
più di dodici giorni vacante la santa Sede <span class="fnote">[Vitae Roman. Pontif., P. I et II, tom. 3
Rer. Ital.]</span>,
perciocchè nel giorno 7 di maggio
fu eletto papa il <i>cardinal Pietro Ruggieri</i>,
personaggio dotto, magnanimo e liberale,
ma che in far da padrone non la cedeva
ad alcuno. Era nobilmente nato nella diocesi
di Limoges, già monaco benedettino,
arcivescovo di Sens, e poi di Roano. Fu
con gran solennità coronato col nome di
<i>Clemente VI</i> nel giorno della Pentecoste,
19 del mese suddetto, e tardò poco a
provveder di pastori le tante chiese che
dicono lasciate vacanti da papa <i>Benedetto
XII</i> per lo strano scrupolo e timore
di mal provvederle, quasichè fosse seccata
la sorgente de' buoni nel cristianesimo.
All'avviso della creazione di questo novello
pontefice, i Romani gli spedirono
tosto una magnifica ambasceria <span class="fnote">[Raynaldus, Annal. Ecclesiast. Vit. Nicolai
Laurentii, tom. 3 Antiquit. Ital.]</span>, in
<span class="pagenum" id="Page_562">[562]</span>
cui si trovò <i>Cola di Rienzo</i>, eloquentissimo,
ma fantastico umore, di cui avremo
a parlare fra poco. Le lor suppliche battevano
in far premura al papa per la sua
sospirata venuta. Anche il Petrarca <span class="fnote">[Petrarcha, lib. 2 Epist.]</span>
con un suo poemetto latino tentò di spronarlo
a sì bella e giusta impresa: passi
tutti e parole gittate, perchè già era fitto
il chiodo, nè si volea muovere di Francia
la corte pontificia. A questo fine non
solamente <i>Benedetto XII</i> avea cominciato
in Avignone a far fabbricare un superbissimo
palagio per la residenza de' papi, ma
anche i cardinali vi aveano edificati dei
bei palagi per loro stessi.
</p>

<p>
Continuarono tutto il verno ostinatamente
i Pisani l'assedio di Lucca: nel
qual tempo i Fiorentini <span class="fnote">[Giovanni Villani, lib. 11, cap. 138.]</span> niuna diligenza
lasciarono indietro per mettere
insieme una poderosissima armala, consistente
in cinque mila cavalli e fanteria
senza fine <span class="fnote">[Istorie Pistolesi, tom. 11 Rer. Ital.]</span>. Si mosse questa da Firenze
nel giorno 25 di marzo con animo di
soccorrere l'angustiata città. Capitan
generale era <i>Malatesta de' Malatesti</i> signore
di Rimini. Un mese e mezzo spese
egli senza far nulla, perchè vanamente
adescato di qualche accordo da <i>Nolfo</i>
figliuolo del <i>conte Federigo</i> dà Montefeltro,
capitano de' Pisani. Intanto una grave
sciagura occorse alla città d'Arezzo <span class="fnote">[Giovanni Villani, lib. 11. Johannes de Bazano,
Chron. Mutin., tom. 15 Rer. Ital.]</span>.
Trapelò che i Pisani erano dietro a far
rubellare quella città ai Fiorentini. Vero
o falso che fosse, preso fu <i>Pier Saccone</i>
de' Tarlati, il quale dianzi avea ceduta
loro quella città, con assai altri suoi consorti,
e tutti andarono a riposar nelle
carceri di Firenze. Furono inoltre cacciati
da Arezzo tutti i fazionarii ghibellini,
il numero de' quali, se crediamo a
Giovanni da Bazano, ascese a più di
quattro mila persone: con che quella città
rimase come disfatta. Ribellaronsi ancora
gli Ubaldini al comune di Firenze,
<span class="pagenum" id="Page_563">[563]</span>
e gli fecero guerra colla presa di varie
castella. Ora il Malatesta, che vide svanite
le speranze del progettato accordo, nel
giorno primo di maggio andò ad accamparsi
in faccia ai Pisani assediatori di
Lucca, cercando tutte le vie o di tirare
a battaglia i nemici, o di forzare i loro
trincieramenti, per introdur gente e vettovaglie
nella città. Si tennero stretti nel
campo loro i Pisani, senza voler azzardare
un fatto d'armi. Riuscì ad alcune
squadre fiorentine di valicare il fiume
Serchio, e di atterrar parte degli steccati
con danno de' Pisani; ma furono respinte,
e in questo mentre cominciò la
pioggia, che fece ingrossare il fiume e
tolse la speranza al Malatesta di più penetrar
da quella parte. A tali disgrazie
si aggiunse la penuria delle vettovaglie:
laonde egli nel dì 19 di maggio levò il
campo, e, passato al Ceruglio, gli diede
battaglia, senza poterlo avere. Spedì poi
gran gente nel territorio di Pisa, che vi
recarono bensì de' gravissimi danni, ma
non liberarono da vergogna e scorno
lui e tutta l'oste de' Fiorentini, per aver
così infelicemente tentato il soccorso di
Lucca; i cui difensori, al vedere estinta
ogni loro speranza per la ritirata dell'esercito
amico, finalmente nel dì 6 di luglio
capitolarono la resa della città, salve
le persone col loro equipaggio. Così venne
Lucca in poter de' Pisani; e il comune
di Firenze, che avea spese centinaia di
migliaia di fiorini d'oro per sostener
quella guerra, non sapea darsi pace di
un sì contrario avvenimento; e tanto
più perchè non aveano accettato un partito
di aggiustamento, per cui i Pisani
aveano loro esibito cento ottanta mila
fiorini d'oro per una sola volta, e inoltre
dieci altri mila fiorini d'omaggio ogni
anno in perpetuo. Ne erano contenti i
saggi, ma dai meno assennati, che forse
erano i più, rimase disturbato il contratto:
difetto assai facile ne' governi, qualora
dipendano da assaissimi, e massimamente
da' giovani, le risoluzioni negli
scabrosi affari.
</p>

<p>
<span class="pagenum" id="Page_564">[564]</span>
</p>

<p>
Era in questi tempi capitano all'esercito
de' Fiorentini <span class="fnote">[Giovanni Villani, lib. 12, cap. 1.]</span> con cento e venti
uomini a cavallo <i>Gualtieri duca di Atene</i>,
ma solo di titolo, e conte di Brenna, barone
franzese, i cui maggiori già vedemmo
re di Gerusalemme. Seco portava
egli il credito di raro valore e maestria
di guerra. I buoni Fiorentini, senza sapere
che volpe fosse quella, e che con
tutti quei bei titoli egli era poverissimo
di moneta, anzi vagabondo e fallito, giacchè
si trovavano mal soddisfatti di <i>Malatesta</i>
lor capitano, gli esibirono la carica
di capitano e conservatore del popolo.
L'accettò egli con gran benignità,
e tosto cominciò a far tagliare teste ad
alcuni ricchi del popolo, ed a farsi rendere
ragione dell'amministrazione del
danaro del pubblico, con assai condanne
in favor del fisco: rigore che dispiacque
a moltissimi, attesochè alcuni di essi erano
creduti innocenti; ma diede nel genio
ai nobili, che voleano abbassata la potenza
del popolo. Tanto poi seppe fare lo scaltrito
duca, ben conoscente delle divisioni
de Fiorentini, che nel generale parlamento
tenuto nel giorno ottavo di settembre
si fece proclamar signore a vita
di Firenze e del suo distretto. Il lupo è
nella mandra: suo danno, se non saprà
sfamarsi. Abbassò egli tosto i priori ed
altri uffiziali; prese al suo soldo circa
ottocento cavalieri franzesi e borgognoni,
oltre ad altri italiani; conchiuse pace coi
Pisani con vantaggiose condizioni, ma
al dispetto de' Fiorentini troppo irritati
contro al comune di Pisa; nella qual
occasione <i>Giovanni Visconte</i> da Oleggio
cogli altri prigionieri fu rimesso in libertà.
Poi mille altre novità fece il duca d'Atene
in Firenze, tutte ad una ad una annoverate
da Giovanni Villani, e tutte in
oppressione della libertà di quel popolo,
e de' grandi stessi che l'aveano aiutato
a salire. Il peggio fu che cominciò a spremere
le borse del popolo con estimi,
prestanze ed altre gravezze, accumulando
fuori dello Stato quanta moneta potè. Se
<span class="pagenum" id="Page_565">[565]</span>
di così buon signore fossero contenti i
Fiorentini, poco ci vuole ad immaginarselo.
In quest'anno nel dì 8 di agosto finì
di vivere <i>don Pietro re Aragona</i> re di Sicilia,
e gli succedette <i>Lodovico</i> suo figliuolo
di età solamente di cinque anni e
sette mesi <span class="fnote">[Fazell., de Reb. Sic., dec. 2, lib. 9.]</span> sotto la tutela di <i>Giovanni
duca</i> di Randazzo, suo zio paterno, il
quale, essendosi ribellata Messina, e data
al re Roberto, accorse a tempo, e la rimise
sotto l'ubbidienza del nipote. Il
Villani <span class="fnote">[Giovanni Villani, lib. 12, cap. 13.]</span> dà questa gloria a <i>Guglielmo</i>,
altro zio del re novello.
</p>

<p>
Già s'è veduto come <i>Lodrisio Visconte</i>
fu il primo a dar esempio ad altri
di formar delle compagnie di soldati masnadieri
e ladri. La composta da lui andò
presto in fumo. Se ne formò un'altra
picciola sotto il comando di <i>Malerba</i> capitano
tedesco, il quale passò ai servigi
di <i>Giovanni marchese</i> di Monferrato. Nell'anno
presente avvenne di peggio. Correvano
i Tedeschi al soldo degl'Italiani,
ed ora a questo ora a quel principe servivano,
ma con fede sempre incerta, non
mantenendo essi le promesse, se capitava
un maggiore offerente. Fu licenziata una
gran frotta di costoro dal comune di
Pisa. <i>Guarnieri, duca</i> di non so qual luogo
di Germania, fecesi capo di questa gente;
molto più ne raunò da altre contrade di
Italia, e vi si unirono anche assaissimi
Italiani: con che si formò una compagnia,
dagli storici toscani appellata <i>compagna</i>,
di più di tre mila cavalli, e di copiosa
moltitudine di fanti, meretrici, ragazzi,
ribaldi: gente tutta bestiale, senza
legge, sol volta ai saccheggi, agl'incendii,
agli stupri. Guai a quel paese dove giugnea
questo flagello. Prima degli altri a
farne pruova fu il territorio di Siena <span class="fnote">[Cronica Sanese, tom. 15 Rer. Ital.]</span>.
Li mandò in pace quel popolo collo sborso
di due mila e cinquecento fiorini d'oro.
Portarono il malanno sopra il distretto
della Città di Castello, d'Assisi e d'altri
luoghi. Il duca d'Atene, i Perugini ed
<span class="pagenum" id="Page_566">[566]</span>
altri popoli coll'esorcismo d'alcune migliaia
di fiorini fecero passare questo mal
tempo in Romagna <span class="fnote">[Chron. Caesen., tom. 14 Rer. Ital.]</span>. Nel dì 7 di ottobre
arrivò essa compagnia, chiamata
dagli scrittori la <i>gran compagna</i>, a Rimini,
e gran danno fece a quel distretto.
Erasi ribellata la città di Fano a <i>Malatesta</i>
signore d'esso Rimini <span class="fnote">[Chron. Estense, tom. 15 Rer. Ital.]</span>; e benchè
vi accorresse <i>Pandolfo</i> suo figliuolo, e pel
castello, che si conservava tuttavia alla
sua divozione, uscito a battaglia coi cittadini,
molti ne uccidesse; pure non potè
ricuperar la città. Il perchè Malatesta,
avendo preso al suo servigio quella bestial
compagnia, verso il dì 6 di dicembre
andò all'assedio di Fano, la qual
città se gli arrendè poscia nel dì 15 di
esso mese. Di gran faccende ebbero e di
molti parlamenti fecero in Ferrara <i>Obizzo
marchese</i> d'Este, <i>Mastino dalla Scala</i>
e <i>Taddeo de' Pepoli</i> signor di Bologna, o
prevedendo o sentendo già le minaccie
che quella spietata gente volea scaricarsi
sopra de' loro Stati <span class="fnote">[Cronica di Bologna, tom. 18 Rer. Ital.]</span>. Fecero essi lega
insieme per questo, e v'entrarono i signori
d'Imola e Faenza, <i>Ostasio da Polenta</i>
signore di Ravenna e Cervia. <i>Giovanni</i>
figliuolo di Taddeo Pepoli, assistito
dalle suddette amistà, con una bell'oste
cavalcò a Faenza per contrastare il passo
al duca Guarnieri, se gli veniva talento
di voltarsi a queste parti. Circa tre mila
e cinquecento cavalli fu detto che il Pepoli
conducesse a quell'impresa, oltre alla
numerosa fanteria, ed oltre a due quartieri
del popolo di Bologna. Ma, senza far
pruova dell'armi, si trovò poi altro temperamento
a questo bisogno, siccome
vedremo all'anno seguente. Secondo
Galvano Fiamma <span class="fnote">[Gualvan. Flamma, de Gest. Azon., tom. 12
Rer. Italic.]</span>, essendo già morto
<i>Aicardo arcivescovo</i> di Milano, gli succedette
in quell'insigne chiesa <i>Giovanni
Visconte</i>, fratello di <i>Luchino</i>, già vescovo
e signor temporale di Novara, nel dì 6
<span class="pagenum" id="Page_567">[567]</span>
d'agosto dell'anno presente. A vele gonfie
entra qui il suddetto Fiamma nelle
lodi di questo prelato, esagerando le di
lui belle doti, e specialmente la magnificenza,
nel qual pregio superava tutti i
prelati d'Italia. Ma dimenticò egli di
accennar anche l'estrema di lui ambizione
e i suoi troppo secolareschi pensieri,
che noi vedremo saltar fuori, andando
innanzi. Aggiugne il medesimo
scrittore, che macchinando i Pavesi contra
de' fratelli Visconti, cioè di <i>Luchino</i>
e d'esso <i>Giovanni</i>, fecero questi un formidabil
preparamento per terra e per
acqua affine di mettere l'assedio a Pavia.
Tal fu il terrore incusso a quel popolo,
che trattarono tosto d'accordo con quelle
condizioni che vollero i Visconti, salvando
bensì la libertà, ma con dipendenza
da essi. Morì nell'agosto di questo
anno <i>Carlo Uberto</i> re d'Ungheria, e quella
corona pervenne a <i>Lodovico</i> suo figliuolo.
L'altro suo figliuolo <i>Andrea</i> era alla
corte di Napoli, sposo di <i>Giovanna</i> nipote
del <i>re Roberto</i>, coll'espettativa della successione
in quel regno.
</p>

<hr />
</div>

<div class="chapter">
<h2 class="hidden" id="MCCCXLIII">MCCCXLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxliii</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Clemente VI</span> papa 2.</td>
  </tr>
  <tr>
    <td>Imperio vacante.</td>
  </tr>
</table>

<p>
Si videro in quest'anno da papa <i>Clemente
VI</i> confermate contra di <i>Lodovico
il Bavaro</i> tutte le censure di papa <i>Giovanni
XXII</i>. Cercò questi di placarlo <span class="fnote">[Albertus Argentinus, Chron. Raynaldus,
Annal. Eccles.]</span>,
e, a persuasione del re di Francia, che
gli facea dell'amico, spedì ad Avignone
solenni ambasciatori con facoltà di accettare
tutte le condizioni che al papa
fosse piaciuto d'imporgli. Gli fu imposto
di confessar tutte le eresie che gli venivano
imputate, di deporre l'imperio, e di
nol ricevere se non dalle mani del papa;
di consegnar prima nelle mani d'esso
pontefice la persona sua e de' suoi figliuoli;
e finalmente di cedere alla Sede
apostolica molte terre e diritti dell'imperio.
<span class="pagenum" id="Page_568">[568]</span>
Portate in Germania queste condizioni,
nella dieta de' principi furono
trovate sì esorbitanti ed ignominiose,
che tutti protestarono non potersi elle
accettare, e d'essere tutti pronti a sostenere
le ragioni dell'imperio contra
della prepotenza del papa, il quale intanto
cavava buon profitto dalla vacanza
di esso coi censi imposti ai vicarii
del regno italico. Ma papa Clemente già
tesseva una tela per creare un altro imperadore,
siccome risoluto di non voler
mai in quel grado il duca di Baviera.
Presto ce ne avvedremo. Terminò il
corso di sua vita in quest'anno nel
giorno 19 di gennaio <i>Roberto re</i> di Napoli,
e signore della Provenza e d'altri
Stati in Piemonte, principe non men celebre
per la sua pietà, che per la sua
letteratura, per la giustizia, saviezza e
per molte altre virtù. Dal Villani è scritto <span class="fnote">[Giovanni Villani, lib. 12, cap. 9.]</span>
ch'egli in vecchiaia si lasciò guastare
dall'avarizia, per cui restò erede
di gran tesoro sua nipote. Nè vo' lasciar di
accennare che la morte di questo re vien
posta da Domenico da Gravina <span class="fnote">[Dominicus de Gravina, Chron., tom. 12 Rer. Ital.]</span>, autore
contemporaneo, <i>anno domini MCCCXLII,
mense januarii, decima Indictione, XIV die
mensis ejusdem</i>; e però sarebbe da riferire
all'anno precedente, in cui correva
l'indizione decima. La Cronica Estense <span class="fnote">[Chron. Estense, tom. 15 Rer. Ital.]</span>
e la Sanese <span class="fnote">[Cronica Sanese, tom. eod.]</span> vanno anch'esse
d'accordo col Gravina. Tuttavia non si
può dipartire dal Villani, il qual mette
la morte di esso re nel 1542, seguendo
l'era fiorentina, e che conduce l'anno
1542 sino al giorno 25 di marzo del
nostro 1543. Con esso convengono Giorgio
Stella negli Annali di Genova <span class="fnote">[Georgius Stella, Annal. Genuens., tom. 17 Rer. Ital.]</span>,
Giovanni da Bazano <span class="fnote">[Johann. de Bazano, tom. 15 Rer. Ital.]</span> e gli storici napoletani.
Però, in vece dell'<i>Indictione X</i>,
si dee credere che il Gravina scrivesse
<span class="pagenum" id="Page_569">[569]</span>
<i>Indictione XI</i>. Non restò prole maschile
del re Roberto, ma bensì due sue nipoti,
figliuole del fu <i>Carlo duca</i> di Calabria,
cioè <i>Giovanna</i> e <i>Maria</i>. Erede del regno
fu la prima, già sposata col giovinetto
<i>Andrea</i> fratello di <i>Lodovico re</i> d'Ungheria,
la quale fu poi coronata per le mani
del <i>cardinale Aimerico</i> legato pontificio,
ma senza che al consorte Andrea fosse
conferita la medesima corona. Si accorsero
in breve i Napoletani del fulmine
sopra di loro scagliato nella caduta del
savio re Roberto, perchè non tardò a
sconvolgersi il regno, e poscia ad andar
tutto in rovina. Di circa sedici anni era
Giovanna, che, posta in libertà, nè discernimento
avea per guardarsi da chi
cercava di sedurla, nè mettea guardia
alle sue giovanili inclinazioni. Cominciò
a disamare il marito, forse anche mai
non l'avea amato, perchè non s'era egli
per anche saputo spogliare della barbarie
ungarica, nè mostrava abbondanza di
prudenza e di senno. Insolentivano i suoi
uffiziali e cortigiani ungheri; e, per accrescere
maggiormente il fuoco della
dissensione, si trovavano allora in Napoli
molti principi della real casa, appellati
perciò i Reali, cadauno de' quali
aspirava al regno, o almeno al comando.
Fra gli altri furbescamente, e al dispetto
degli Ungheri, Carlo duca di Durazzo
sposò Maria sorella della regina Giovanna:
matrimonio che partorì molta
discordia e peggiori conseguenze in avvenire.
Io non mi dilungherò maggiormente
in descrivere il disordine in cui
restò la real corte di Napoli, perchè ciò
esigerebbe una narrazion troppo diffusa.
Ne andrò solamente accennando i principali
avvenimenti, secondochè il filo
della storia richiederà.
</p>

<p>
Nell'anno presente ancora a' dì 4 di
gennaio, essendo già mancato di vita
<i>Bartolomeo Gradenigo</i> doge di Venezia <span class="fnote">[Raphael Caresinus, Chron., tom. 12 Rer.
Ital. Marino Sanuto, Istor., tom. 22 Rer. Ital.]</span>,
fu eletto per quella dignità <i>Andrea
Dandolo</i>, quel medesimo a cui siam
<span class="pagenum" id="Page_570">[570]</span>
tenuti per la bella Storia veneta, da me
data alla luce. Non avea egli che 36 anni,
e pure, contra l'uso di quella saggia
repubblica, ascese al trono: cotanto era
in credito la di lui prudenza, onestà, sapere
e cortesia. Vegniamo ora agli affari
di Firenze. Lo studio continuo di Gualtieri
duca d'Atene, signore di quella
città, era di schiantare affatto la libertà
de' Fiorentini <span class="fnote">[Giovanni Villani, lib. 12, cap. 15.]</span>, e di assodar sè stesso
in un'assoluta signoria: al qual fine avea
contratta lega co' marchesi estensi, cogli
Scaligeri, Pepoli ed altri signori, abbassando
intanto in casa chi poteva opporsi
a' suoi voleri, strapazzando la nobiltà, e
valendosi di ministri crudeli ed ingiusti.
A così fatto asprissimo governo non era
avvezzo nè sapeva adattarsi il popolo di
Firenze; e però si cominciarono a formar
segretamente delle congiure contra
di lui da varii cittadini di tutti gli ordini,
senza che l'uno sapesse dell'altro. Della
principale venne in conoscenza il duca;
ma ritrovato che vi teneano mano tante
grandi e potenti famiglie, servì questo
solamente a mettere lui e il popolo in
maggior gelosia e timore. Pure avea egli
messi i suoi pezzi a segno per farne una
memorabil vendetta nel giorno 20 di luglio,
festa di sant'Anna, quando nel medesimo
giorno si alzò universalmente a
rumore la cittadinanza, risoluta di tutto
mettere a repentaglio per liberarsi dall'odiato
non signore, ma tiranno. Abbarrata
e asserragliata ogni via della città
per impedire il corso alla cavalleria del
duca, corsero in furia a rompere le prigioni
delle Stinche, presero e saccheggiarono
il palazzo del podestà, ed assediarono
il duca nello stesso palazzo.
Gran soccorso venne loro da Siena <span class="fnote">[Cronica Sanese, tom. 15 Rer. Ital.]</span>, da
San Miniato e da altri luoghi; e maggiormente
perciò animati strinsero tanto
l'assedio, che obbligarono il duca e i
suoi Borgognoni per la fame a chiedere
misericordia, a dar loro nelle mani alcuni
degli spietati suoi uffiziali della giustizia,
<span class="pagenum" id="Page_571">[571]</span>
nella strage de' quali si sfogò alquanto
la rabbia del popolo. Consentirono
in fine nel giorno terzo di agosto
che il duca se ne potesse uscire, salva la
vita di lui e de' suoi, e di poter seco condurre
il bagaglio, con rinunziare giuridicamente
ad ogni sua ragione e pretensione
sopra quella città. In questa maniera
ricuperarono la loro libertà, ma
con gravissimo lor danno; imperciocchè
Pistoia nel dì 27 di luglio <span class="fnote">[Istorie Pistolesi, tom. 11 Rer. Ital.]</span> si ribellò,
disfece il castello e cominciò a reggersi
a comune, tenendo nondimeno la parte
guelfa. Arezzo, Volterra, Colle e San Geminiano
fecero altrettanto: sicchè ben
caro costò a Firenze la riacquistata sua
libertà. A tali disavventure si aggiunse la
discordia cittadinesca fra i nobili e il
popolo. Pretendeano i primi, sì per la
ragion comune della cittadinanza, come
pel merito d'aver cooperato al riacquisto
della libertà, d'entrare a parte degli
onori e degli uffizii della città, e alcun di
loro fu anche ammesso nel numero dei
priori; ma il popolo, sempre timoroso
della prepotenza de' grandi (e in fatti
cominciò a provarne gli effetti), spronato
da Giovanni dalla Tosa e da altri, diedero
un dì all'armi, e cacciarono i priori
nobili. Sdegnata perciò la nobiltà si preparava
anch'essa a valersi della forza;
e, nata perciò un'universal sollevazione
del popolo, si venne a battaglia con alcune
delle più potenti e ricche famiglie
di Firenze, specialmente co' Bardi e Frescobaldi,
i palagi de' quali, vinti colla
forza e saccheggiati, furono dal fuoco
distrutti. Si quetò in fine il rumore, e
Firenze fu ridotta a governo popolare,
e, quel ch'è più, al governo del popolo
minuto.
</p>

<p>
Minacciando più che mai la gran
compagnia masnadiera del <i>duca Guarnieri</i>
di passar dalla Romagna su quel
di Bologna <span class="fnote">[Chron. Bononiens., tom. 18 Rer. Ital. Matthaeus
de Griffonibus, Chron., tom. eodem.]</span>, <i>Taddeo de' Popoli</i> signore
di quella città, invece di avventurare
<span class="pagenum" id="Page_572">[572]</span>
una battaglia con gente disperata, e che
nulla avea da perdere, s'appigliò al saggio
partito di difendersi coll'oro, e vi
acconsentirono gli Estensi e Scaligeri
suoi collegati. Passò dunque nel giorno
25 o 26 di gennaio quella barbarica
armata pel contado di Bologna senza
far danno. Nel dì 28 o 29 venne ad
accamparsi nelle ville del Modenese <span class="fnote">[Johann. de Bazano, Chron. Mutin., tom. 15
Rer. Ital.]</span>
al Colombaro, al Montale, a Mugnano,
Formigine, Bazovara, e vi si fermò per
otto giorni <span class="fnote">[Chron. Estense, tom. eod.]</span>. Contuttochè da Modena
fosse recata a costoro l'occorrente vettovaglia,
pure fecero un netto di tutto il
foraggio, vino e masserizie dei contadini,
e molti ancora della povera gente si trovarono
impiccati da razza cotanto spietata.
Andarono poi nel dì 4 di febbraio
su quel di Reggio, e di là sul Mantovano,
commettendo dappertutto indicibili danni
e violenze. Tornarono dipoi sul Modenese
a Ganaceto, Soliera, Carpi, Campo
Galliano, e ad altre ville. Tutto era pieno
di desolazione. L'ultimo ripiego per allontanar
sì grave tempesta fu di accordarsi
con loro, pagando dieci mila fiorini
d'oro: con che dessero buoni ostaggi
d'andarsene con Dio alle case loro. Fu
data esecuzione all'accordo; e quella
mala gente piena d'oro e di spoglie, parte
se ne tornò in Germania, e parte divisa
entrò al soldo di varii principi d'Italia <span class="fnote">[Gazata, Chron. Regiens., tom. 18 Rer. Ital.]</span>.
Era in questi tempi guerra fra i <i>marchesi
estensi, Scaligeri</i> e <i>Pepoli</i> dall'una
parte, <i>Luchino Visconte</i> e i <i>Gonzaghi</i>
dall'altra. Nel dì 21 di gennaio, avendo
<i>Obizzo marchese</i> d'Este qualche trattato
in Parma, colle sue genti e con quelle
de' collegati, alle quali s'unirono Giberto
da San Vitale, Vecchio de' Rossi, Ugolino
Lupo ed altri Parmigiani, segretamente
cavalcò alla volta di Parma. Perchè non
ebbe effetto il trattato, se ne tornarono
indietro colle pive nel sacco, senza recar
danno ad alcuno. Seguì poi nel giorno
<span class="pagenum" id="Page_573">[573]</span>
25 di marzo una tregua di tre anni fra
il Visconte, gli Estensi e gli altri alleati.
Parimente nel maggio di quest'anno <i>Mastino
dalla Scala</i> signor di Verona e Vicenza,
ed <i>Ubertino da Carrara</i> signor di
Padova <span class="fnote">[Cortusiorum Histor., tom. 12 Rer. Ital.]</span> giudicarono più spediente il
dar fine alla vecchia lor nemicizia, ed,
insieme abboccatisi a Montagnana, si abbracciarono
e fecero pace fra loro: il
che recò non poca gelosia ai Veneziani,
signori allora di Trivigi.
</p>

<hr />
</div>

<div class="chapter">
<h2 class="hidden" id="MCCCXLIV">MCCCXLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxliv</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Clemente VI</span> papa 3.</td>
  </tr>
  <tr>
    <td>Imperio vacante.</td>
  </tr>
</table>

<p>
Nel dì 28 o 29 di maggio mancò di
vita in Ferrara <i>Niccolò marchese</i> d'Este,
e al corpo di lui con gran solennità fu
data sepoltura <span class="fnote">[Chron. Estense, tom. 15 Rer. Ital. Johannes
de Bazano, Chron. Mutinense, tom. eod.]</span>. Restò perciò unico
signore di Ferrara e Modena il marchese
Obizzo, il quale in quest'anno appunto
acconciò i suoi interessi con papa <i>Clemente
VI</i>, ricevendo da lui la conferma
del vicariato di Ferrara, con promettere
l'annuo censo per quella città alla santa
Sede, e un altro per Argenta all'arcivescovo
di Ravenna. In molte angustie si
trovavano in questi tempi <i>Azzo</i> e <i>Guido
da Correggio</i> signori di Parma. Durava
contra di loro la nemicizia di <i>Mastino dalla
Scala</i>, collegato degli Estensi e de' Pepoli.
Aveano anche sulle spalle i Sanvitali,
Rossi, Lupi ed altre potenti famiglie fuoruscite
di quella città, che faceano lor
temere qualche occulta congiura fra gli
stessi cittadini. Vennero dunque in parere
di vendere Parma al suddetto marchese Obizzo
per settanta mila fiorini d'oro.
Non fu difficile al marchese di ottenere
da Mastino dalla Scala il beneplacito di
accudire a questo trattato, perchè così
veniva lo Scaligero a vendicarsi de' Correggeschi,
e s'impediva che Parma non
cadesse nelle mani di Luchino Visconte,
principe che più degli altri pensava a
<span class="pagenum" id="Page_574">[574]</span>
dilatare il suo dominio. Stabilito il contratto
nel dì 23 d'ottobre <span class="fnote">[Chron. Estense, tom. 15 Rer. Ital. Gazata,
Chron. Regiens., tom. 18 Rer. Ital.]</span>, fu spedito
dal marchese con alcune squadre
di cavalleria e fanteria Giberto da Fogliano
a prendere il possesso di quella
città, che gli fu dato dal suddetto Azzo
da Correggio. Ma restò ben deluso Guido
suo fratello, perchè Azzo, aggraffato tutto
quell'oro, niuna parte a lui ne lasciò
toccare; laonde Guido con Giberto ed
Azzo suoi figliuoli disgustato si ritirò a
Brescello e Correggio sue terre. Tenuto
fu poscia un parlamento in Modena nel
dì quarto di novembre, dove, intervenuti
<i>Mastino dalla Scala</i>, e il suddetto
<i>Azzo</i> con <i>Giovanni</i> suo fratello e Cagnolo
nipote, cederono ogni lor ragione
sopra Parma al marchese Obizzo. Disposte
in questa maniera le cose, ed ottenuto
un passaporto da <i>Filippino da Gonzaga</i>
signore di Reggio, si mosse da Modena
il marchese nel dì 10 di novembre
con quantità numerosa di fanti e cavalli
per andare a visitar l'acquistata città.
Seco erano <i>Malatesta</i> signore di Rimini,
<i>Ostasio da Polenta</i> signor di Ravenna e
Cervia, <i>Giovanni</i> figlio di <i>Alberghettino dei
Manfredi</i> signor d'Imola, ed altra fiorita
nobiltà. Incontrato ed accolto con somma
allegrezza dai Parmigiani, nel dì 24
di novembre fu da essi eletto e proclamato
per loro signore. Fin qui il sereno
non potea essere più bello, ma
durò ben poco.
</p>

<p>
In questo mentre Filippino da Gonzaga,
ito a Milano, congiurò con Luchino
Visconte alla rovina dell'Estense, e niuna
difficoltà trovò in lui, perchè gli fece sperar
l'acquisto di Parma. Luchino, senza
mettersi in pena per la tregua già stabilita
coll'Estense, diede al Gonzaga ottocento
cavalieri, e molte bande di fanti e
balestrieri, che segretamente per varie
vie s'inviarono a Reggio <span class="fnote">[Istorie Pistolesi, tom. 11 Rer. Ital.]</span>. Ora nel
dì 6 di dicembre, dopo aver lasciato
buon ordine in Parma, si mise in viaggio
<span class="pagenum" id="Page_575">[575]</span>
il marchese colle sue genti per tornarsene
a Modena, e si fermò la notte
a Montecchio. Nel giorno seguente, arrivate
le sue milizie alla villa di Rivalta
del distretto di Reggio di Lombardia,
scoppiò il tradimento del Gonzaga, ch'era
in agguato con tutte le sue forze, ed improvvisamente
assalì i mal venuti. Marciavano
senza alcuna ordinanza e con
tutta pace le genti dell'Estense, e perciò
furono ben tosto messe in isconfitta, restando
prigioni settecento ventidue persone,
e fra loro molti contestabili e nobili,
cioè Giberto da Fogliano con un
figliuolo e nipote, Giovanni de' Malatesti
da Rimini, Sassuolo da Sassuolo, ed altri
ch'io tralascio. Per la valida difesa
de' Tedeschi fu riscosso dalle mani de' nemici
il <i>marchese Francesco</i> Estense figliuolo
del fu <i>Bertoldo</i>. Veniva dietro alle
sue genti il marchese Obizzo cogli altri
signori, e, udito l'inaspettato colpo, si ritirò
a Montecchio, e di là a Parma. Gran
rumore fece per tutta Lombardia la fellonia
ed infame impresa di Filippino da
Gonzaga <span class="fnote">[Giovanni Villani, lib. 12, cap. 34. Gazata,
Chron. Regiens., tom. 18 Rer. Ital.]</span>; ed egli se ne scusava con
dire d'aver bensì conceduto il passaporto
per l'andare, ma non già pel ritornare:
scusa da non adoperarsi se non da principi
di mala fede e di poca onoratezza.
Dopo avere il marchese Obizzo lasciato
per suo vicario in Parma il marchese
Francesco suddetto, nel dì 21 di dicembre
venne a Piolo, poscia a Frassinoro e
Monfestino, e nel dì del santo Natale
fu in Modena. <i>Mastino dalla Scala</i>, il <i>Pepoli</i>
e <i>Francesco degli Ordelaffi</i>, ognun di
essi gli mandò rinforzi di gente. Erasi
<i>Luchino Visconte</i> disgustato co' Pisani <span class="fnote">[Giovanni Villani, lib. 12, cap. 25.]</span>
pel mal trattamento (diceva egli) da lor
fatto a <i>Giovanni da Oleggio</i> suo capitano <span class="fnote">[Istorie Pistolesi, tom. 11 Rer. Ital.]</span>,
e per aver essi cacciati dalla città
di Lucca i figliuoli di Castruccio. Ai potenti
non mancano mai pretesti per isfoderar
la spada contra chi è da meno,
<span class="pagenum" id="Page_576">[576]</span>
Mandò perciò in aiuto del vescovo di
Luni mille e ducento cavalieri. Pietrasanta
e Massa furono prese dal vescovo,
e la gente di Luchino nel dì 5 d'aprile
in una battaglia diede una fiera percossa
ai Pisani, e passò anche sul loro contado,
prendendo varie terre. Se non era la pestilenza
ch'entrò nell'armata del Visconte,
si trovava a mal partito il comune di
Pisa. La instabile città di Genova cangiò
di doge sul fine di quest'anno <span class="fnote">[Georg. Stella, Annal. Genuens., tom. 18 Rer.
Ital.]</span>. Era
malveduto <i>Simone Boccanegra</i> dalle quattro
principali famiglie di quella città, cioè
dai Doria, Spinoli, Fieschi e Grimaldi, in
parte allora fuoruscite. Di gran partigiani
aveano queste entro e fuori di Genova.
Però venuti i fuorusciti ne' borghi
della città, senza recar danno alcuno, il
Boccanegra, accortosi di quel che si tramava,
non volle aspettare di scendere
per forza, ma occultamente nel dì 23 di
dicembre si ritirò co' fratelli e colla famiglia,
andando a Pisa. Entrarono gli
usciti; la pace si ristabilì, e poi, non senza
tumulto, fu nel giorno di Natale proclamato
doge di quella città <i>Giovanni da
Murta</i> dell'ordine de' nobili. Ma poco
stette a sconvolgersi Genova per la divisione
e discordia, troppo allora familiare
in quell'altero popolo, siccome apparirà
all'anno seguente.
</p>

<hr />
</div>

<div class="chapter">
<h2 class="hidden" id="MCCCXLV">MCCCXLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxlv</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Clemente VI</span> papa 4.</td>
  </tr>
  <tr>
    <td>Imperio vacante.</td>
  </tr>
</table>

<p>
Fu memorabile quest'anno per l'orrida
tragedia della morte d'<i>Andrea</i> fratello
di Lodovico re d'Ungheria, e marito
di Giovanna I regina di Napoli <span class="fnote">[Giovanni Villani, lib. 12, cap. 50. Dominicus
de Gravina, tom. 12 Rer. Ital.]</span>. Dolevasi
egli di veder la corona sul capo alla
moglie, e sè stesso privo di quell'onore,
e, per conseguente, di poca autorità,
contro i patti già stabiliti nel suo accasamento.
Tanto maneggio si fece in
<span class="pagenum" id="Page_577">[577]</span>
Avignone, che papa <i>Clemente VI</i> finalmente
ordinò la sua coronazione, e deputò un
cardinale legato per la funzione. Allora
fu che la regina, la quale non amava di
aver compagni sul trono, e taluno dei
Reali, aspiranti al trono medesimo, e i
malvagi ministri, de' quali abbondava allora
la corte di Napoli, determinarono di
togliere di vita questo principe, prima
ch'egli giugnesse a prendere in mano le
redini del governo. Qui, secondo le passioni
ordinarie degli storici, gran discordia
si truova in assegnar le cagioni dell'avversione
di Giovanna al principe marito.
Alcuni ci rappresentano essa Giovanna
innocente, ed Andrea per giovane
di poco senno, barbaro ne' suoi costumi,
circondato da ministri ungheri più barbari
di lui e insolenti <span class="fnote">[Johann. de Bazano, Chron. Mutinens.,
tom. 15 Rer. Ital.]</span>. Sognarono ancora
ch'egli non era atto a soddisfare ai
doveri del matrimonio. Altri poi cel dipingono <span class="fnote">[Petrarcha, lib. 6, Epist. 5. Vita Clementis VI,
P. II, tom. 3 Rer. Ital.]</span>
per un agnello e principe
dotato di molta virtù, ed essere solamente
stato imprudente nel lasciarsi scappare
di bocca che gastigherebbe chiunque allora
si abusava della confidenza colla regina,
in obbrobrio d'essa e in danno del
pubblico. Aggiungono che Giovanna s'era
data ad una vita libertina, e, vivendo in
adulterio, e in una corte, dove trionfava
il vizio, non potea sofferire che il marito
giugnesse al comando, per cui anche a
lei sarebbe toccata la briglia. Quel che è
certissimo, nè osa negarlo Tristano Caracciolo <span class="fnote">[Tristan. Caracciol., in Johann. I Vit.,
tom. 22 Rer. Ital.]</span>,
il qual pure prese, un secolo
e più dipoi, a difendere la fama di questa
regina, essa fu consapevole dell'infame
trattato contro il marito. Venuta quella
corte a diporto ad Aversa, nella mezza
notte del dì 18 di settembre i camerieri
svegliarono <i>Andrea</i>, e col pretesto che in
Napoli fosse tumulto, il fecero uscir di
camera della regina. Ma non così tosto
fu uscito, che i congiurati gli misero un
<span class="pagenum" id="Page_578">[578]</span>
laccio alla gola e lo strozzarono; poscia
da una finestra gittarono il di lui corpo
giù nel giardino, come se colà fosse caduto
da sè stesso. Che orrore, che strepito
facesse un sì barbaro assassinio in
Aversa, in Napoli, anzi per tutta Europa,
non si può dire. Nella Cronica Estense <span class="fnote">[Chron. Estense, tom. 15 Rer. Ital.]</span>
è narrato diffusamente il fatto. Piena allora
di paura corse la regina Giovanna
a Napoli, e, sentendo vicina una sollevazione,
non potè di meno di non permettere
che fosse formato processo: laonde
aspra giustizia si fece d'alcuni, ma senza
toccare <i>Carlo duca</i> di Durazzo, creduto
manipolatore di tanta iniquità; e molto
men contro la regina, la quale tanto al
papa quanto al re d'Ungheria volle far
credere d'essere innocente, senza nondimeno
che ne restasse persuaso alcuno.
Infiniti malanni produsse poi questo esecrando
eccesso, che accenneremo fra poco.
</p>

<p>
Terminò sua vita in quest'anno nel
dì 25, oppure in uno de' seguenti giorni
di marzo, <i>Ubertino da Carrara</i> signore di
Padova <span class="fnote">[Cortus. Histor., tom. 12 Rer. Ital. Gatari,
Istor. Padov., tom. 17 Rer. Ital.]</span>, con lasciar dopo di sè la memoria
d'essere stato uomo violento, perduto
nella libidine, ed implacabil persecutore
de' suoi ribelli. Dichiarò suo successore
ed erede <i>Marsilietto Pappafava</i>
della casa da Carrara, e suo parente, ma
lontano. Era quest'uomo dabbene e giusto,
prometteva perciò un buon governo
al popolo suo; ma non seppe il misero
ben guardarsi dall'ambizione altrui. <i>Jacopo
da Carrara</i>, figliuolo di Niccolò e
nipote del suddetto Ubertino, parendogli
fatto gran torto nell'anteporre a lui Marsilietto,
dopo aver guadagnato con belle
promesse alcuni dei di lui familiari <span class="fnote">[Chron. Estens., tom. 15 Rer. Ital.]</span>,
nella notte del di cinque, oppure nove di
maggio introdotto con molti armati nella
camera di esso Marsilietto, quivi a man
salva l'uccise. Servitosi poi del di lui sigillo,
prima che si divolgasse il micidiale
eccesso, fece prendere la tenuta di Monselice
<span class="pagenum" id="Page_579">[579]</span>
e delle altre fortezze, si assicurò
de' nipoti di Marsilietto, e dal popolo, che
non potea di meno, venuto il dì, fu proclamato
signore. Non bastò a <i>Filippino
Gonzaga</i> d'aver fatto l'insulto ad <i>Obizzo
marchese</i> d'Este, che narrai nell'anno
precedente; mosse anche aperta guerra
a lui, e a <i>Mastino dalla Scala</i> di lui collegato.
<i>Luchino Visconte</i> era quegli che
facea forte colle sue genti il Gonzaga, ridendosi
della tregua non ancor finita
coll'Estense. Nel dì 22 di gennaio marciò
Filippino sul Veronese coll'esercito
suo a' danni degli Scaligeri, e vi si fermò
alquanti giorni. Capitò in questi tempi in
Lombardia un legato del papa con far
correre voce di voler mettere pace fra i
principi; ordinò anche molti parlamenti,
ma senza giovare ad alcuno. Ebbe nondimeno
l'avvertenza di giovare a sè stesso,
perchè fu ben regalato da tutti; e
quasi che fosse venuto solamente per rallegrar
la sua borsa, senza prendersi maggior
briga, se ne andò con Dio.
</p>

<p>
Durando tuttavia la guerra del suddetto
<i>Luchino Visconte</i> contra de' Pisani <span class="fnote">[Istorie Pistolesi, tom. 11 Rer. Ital.]</span>,
spedì egli in Toscana con gran
gente il suddetto Filippino. In tali angustie
si trovarono allora i Pisani, che cominciarono
a trattare di comperar la
pace; e buon per loro che allora il Visconte
e il Gonzaga ebbero bisogno di
accudire ai loro affari di Lombardia, e di
richiamar di Toscana le loro milizie.
Promisero i Pisani di pagare a Luchino
ottanta mila fiorini d'oro (il Villani dice
cento mila <span class="fnote">[Giovanni Villani, lib. 12, cap. 37.]</span>) per una volta sola, ed
ogni anno un palafreno e due falconi, e di
rendere i lor beni ai figliuoli di Castruccio.
Ecco se sapeva il Visconte far ben
profittare l'armi sue in questi tempi.
Intanto <i>Obizzo marchese</i> d'Este avea
stretta una buona lega con <i>Mastino dalla
Scala</i> e con <i>Taddeo de' Pepoli</i> contra di
Luchino e dei Gonzaghi, per difesa della
sua città di Parma <span class="fnote">[Chron. Estense, tom. 15 Rer. Ital.]</span>; e, quantunque il
<span class="pagenum" id="Page_580">[580]</span>
Pepoli promettesse molto, ed attendesse
poco, pure colle sue forze e con quelle
poche che potè ricavar da essi alleati,
nel dì 16 di marzo cavalcò sul Reggiano,
ed impadronissi di San Polo, delle quattro
castella, di Covriago e d'altri luoghi.
Nel dì 4 d'aprile i Rossi cogli altri Ghibellini
di Parma, attizzati dal segreto favore
di Luchino, fecero una sollevazione
in Parma. Il <i>marchese Francesco d'Este</i>,
vicario ivi per Obizzo, coi Sanvitali e
coi Guelfi prevalse all'empito loro; laonde
molti furono presi e decapitati. Venuto
poscia un buon rinforzo di Tedeschi a
Parma, inviato colà da Mastino, nel
dì 26 di giugno si mosse da Parma l'esercito
estense, e, all'improvviso presentatosi
alla città di Reggio, diede la scalata
alle mura, e gran gente v'entrò combattendo
fino alla piazza <span class="fnote">[Gazata, Chron. Regiens., tom. 18 Rer. Ital.]</span>. Quel popolo,
trovandosi troppo tenagliato, nulla più
desiderava che di rimettersi sotto gli
Estensi. Ma perchè non giunse a tempo,
per mancanza di scale, l'aiuto che occorreva,
furono respinte da <i>Filippino</i> le
genti dell'Estense, e molti vi rimasero
presi, uccisi ed annegati nelle fosse. Tornate
poi che furono in Lombardia le soldatesche
di Luchino <span class="fnote">[Istorie Pistolesi, tom. 11 Rer. Ital.]</span>, maggiormente
si rinforzò la guerra. Grossissima era
l'oste del Visconte e de' Gonzaghi; questa,
dopo aver preso Soragna e Castelnuovo,
si accampò a Colecchio. Uscì anche
di Parma il marchese Francesco
Estense, e si mise a fronte dell'esercito
nemico. Andò il guanto della disfida per
una giornata campale, che fu esibita ed
accettata da esso marchese; ma quando
pur si credea imminente il conflitto, le
genti del Visconte si ritirarono, ed ebbero
dipoi alcune spelazzate da quei dello
Estense.
</p>

<p>
Ribellossi nel mese d'agosto di questo
anno ai Veneziani la città di Zara <span class="fnote">[Chron. Estense, tom. 15 Rer. Ital. Cortus.
Histor., tom. 12 Rer. Ital. Marino Sanuto, Istor.,
tom. 22 Rer. Ital. Caresinus, Chron., tom. 12 Rer.
Italic.]</span>.
<span class="pagenum" id="Page_581">[581]</span>
Un potente esercito per mare e per terra
fu spedito colà affine di ricuperarla.
Furono fatte molte bastie intorno alla
terra, e dati de' furiosi assalti; ma quel
popolo con gran vigore si sostenne, e
soffrì l'assedio per tutto il verno seguente.
Quando si credea rimessa la pace in
Genova per l'elezione di <i>Giovanni da
Murta</i> doge <span class="fnote">[Georgius Stella, Annal. Genuens., tom. 17
Rer. Ital.]</span>, dovendovi rientrare senza
armi i fuorusciti, si sconcertarono più
che mai gli affari. Non fu permesso ai
nobili il ritorno alla patria; anzi il popolo
sollevossi, e li costrinse coll'armi a ritirarsi
dai borghi della città; e dipoi, formato
un esercito, marciò per ricuperar
dalle mani d'essi nobili Porto Maurizio,
Diano e Oneglia; e in fatti ritornarono
in lor potere que' luoghi. Per mettere fine
a questa confusione, fu rimessa a <i>Luchino
Visconte</i> la decision delle loro liti; e
questi, dopo avere nel dì 18 di giugno intimata
la tregua fra essi, nel dì 6 di luglio
proferì poi il laudo della pace, per cui fu
permesso ai fuorusciti di tornare in Genova,
a riserva d'alcuni degli Spinoli, Grimaldi
e Fieschi, obbligati a stare dieci
miglia lungi dalla città. Passò in questo
anno per Genova e Bologna <i>Umberto Delfino</i>
di Vienna <span class="fnote">[Raynaldus, in Annal. Eccles.]</span>, spedito da papa <i>Clemente
VI</i> per generale d'un esercito di
crociati contra de' Turchi, facendo predicar
dappertutto la medesima crociata.
Giunto a Ferrara, fu ben ricevuto
e ragalato dal marchese Obizzo, e di là
passò in Levante, ma senza farvi alcuna
prodezza: il perchè impoverito se ne
tornò indietro, e gli affari dei cristiani in
Oriente seguitarono ad andar peggio che
prima. Scorretto dee essere il testo della
Cronica Veronese, mentre scrive che in
quest'anno <span class="fnote">[Idem, ibidem.]</span> <i>Bernabò Visconte</i> nipote
di Luchino prese per moglie <i>Beatrice</i>,
soprannominata Regina, figliuola di <i>Mastino
dalla Scala</i>. Succederono tali nozze
<span class="pagenum" id="Page_582">[582]</span>
dopo la morte d'esso Luchino, e nell'anno
1550, siccome dirò andando innanzi.
</p>

<hr />
</div>

<div class="chapter">
<h2 class="hidden" id="MCCCXLVI">MCCCXLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxlvi</span>. Indiz. <span class="smcap lowercase">XIV</span>.</td>
  </tr>
  <tr>
    <td><span class="smcap">Clemente VI</span> papa 5.</td>
  </tr>
  <tr>
    <td><span class="smcap">Carlo IV</span> re de' Romani 1.</td>
  </tr>
</table>

<p>
Mosse in quest'anno <i>papa Clemente</i>
le macchine tutte per abbattere l'odiato
<i>Lodovico Bavaro</i>, che s'intitolava re dei
Romani ed imperadore. Un pezzo era che
si maneggiava di mettere sul trono cesareo
<i>Carlo marchese di Moravia</i>, figliuolo di
<i>Giovanni re</i> di Boemia. Si effettuò in questo
anno il negoziato. Il principe Carlo
e il re suo padre vennero ad Avignone;
concertarono col pontefice quanto occorreva;
gli promisero quanto egli richiedeva.
E però si videro fulminate nuove
censure contra del Bavaro, e si ordinò
agli elettori di venire ad una nuova elezione <span class="fnote">[Albertus Argent., Chron.]</span>,
con avere il re di Francia comperati
i voti di alcuni a caro prezzo. Verso
il fine di luglio fu eletto dalla maggior
parte d'essi elettori in re de' Romani il
suddetto principe, che fu poi appellato
<i>Carlo IV</i> fra gl'imperadori. E giacchè
non gli fu permesso di ricevere la corona
in Aquisgrana, la coronazione sua seguì
nella città di Boemia nel dì 25 di novembre.
Fiera discordia nacque in Germania
per questa elezione. I più la tenevano
per invalida, e chiamavano Carlo l'<i>imperadore
de' preti</i>. E perciocchè in questi
tempi a' dì 24 d'agosto <span class="fnote">[Giovanni Villani, lib. 12, cap. 66.]</span> nella sanguinosissima
battaglia accaduta a Cresci fra
le armate di <i>Filippo re</i> di Francia e di
<i>Odoardo re</i> d'Inghilterra, colla totale
sconfitta della prima, restò trucidato con
altri gran signori <i>Giovanni re di Boemia</i>,
che era ito in soccorso del re di Francia
suo gran protettore, non mancarono gli
aderenti del Bavaro, secondo l'uso dei
ciechi mortali, di attribuire la di lui
morte all'essersi egli ribellato contro il
sovrano, cioè contro la casa di Baviera.
Ma nell'anno venturo noi vedremo quetato
<span class="pagenum" id="Page_583">[583]</span>
lo scisma insorto fra questi due pretendenti
alla corona imperiale. Per la
morte da noi sopra narrata di <i>Andrea</i>,
destinato re di Napoli, seguitò maggiormente
a scompigliarsi quel regno. Chi teneva,
siccome dissi, per innocente, e chi per
colpevole la <i>regina Giovanna</i> di sì enorme
assassinio, e chi era per lei, e chi contra
di lei. Già si disponeva <i>Lodovico re</i> di
<i>Ungheria</i> a calare in Italia, non tanto per
desio di vendicare la morte obbrobriosa
del fratello, quanto per isperanza di far
suo il regno di Napoli. Non dormì già in
tanto sconvolgimento di cose <i>Lodovico</i>
giovane <i>re di Sicilia</i>, o, per dir meglio,
il tutore suo zio. La città o terra di Milazzo,
già occupata in quest'isola dal <i>re
Roberto</i>, ubbidiva tuttavia alla regina Giovanna.
Andò ad assediarla l'esercito siciliano;
e perchè non correano le paghe,
a cagione dei suddetti disordini, quel presidio
con patti onorevoli rendè la terra.
Tentò ancora il re unghero di far lega
col siciliano contra della regina Giovanna;
ma perchè l'Aragonese faceva istanza
che restasse affatto libera la Sicilia dalle
pretensioni dei re di Napoli, non seguì
per ora accordo alcuno fra essi. Continuando
i Veneziani l'assedio della ribellata
Zara con istrage vicendevole di
gente <span class="fnote">[Chron. Estens., tom. 15 Rer. Ital. Johannes
de Baiano, Chron. Mutinens., tom. eod.]</span>, quel popolo, piuttostochè ricorrere
alla misericordia, volle darsi a Lodovico
re d'Ungheria, e gli spedì ambasciatori
per questo. Di buon cuore accettò
questi l'offerta, e con un formidabile
esercito venne al loro soccorso nel mese
di giugno. Molti furono gli assalti dati
alle bastie de' Veneziani, ma senza frutto.
Finalmente in campagna aperta nel di
primo di luglio si venne ad un fatto d'armi,
che riuscì glorioso per l'esercito veneto.
Il perchè il re unghero, o perchè
scorgesse l'impossibilità di vincere contro
gente così valorosa ed ostinata nel
proposito suo, oppure perchè maggiormente
gli stesse a cuore l'impresa del
regno di Napoli, con poco onore ricondusse
<span class="pagenum" id="Page_584">[584]</span>
a casa le immense sue soldatesche,
molto nondimeno scemate. Allora fu che
gli Zarattini, vedendo fallita ogni loro
speranza, implorarono il perdono, che dai
saggi Veneziani non fu loro negato; e
così tornò quella città alla lor divozione,
dopo avervi (dicono i Cortusi <span class="fnote">[Cortus. Histor., tom. 12 Rer. Ital.]</span>) impiegata
la somma d'un milione per riacquistarla.
</p>

<p>
Sul fine del carnovale, essendo spirata
la tregua fra i Gonzaghi signori di Mantova
e Reggio, e gli Scaligeri signori di
Verona e di Vicenza, <i>Alberto dalla Scala</i>
coll'esercito suo corse depredando sino
alle porte di Mantova <span class="fnote">[Chron. Estense.]</span>. <i>Obizzo marchese</i>
d'Este anche egli fece vigorosa guerra
ad essi Gonzaghi dalla parte di Modena.
Ma siccome egli trasse a ribellione i Manfredi
e Roberti nobili di Reggio, così ancora
i Gonzaghi ebbero maniera d'indurre
a ribellarsi al marchese le castella di
Gorzano e di San Felice. Presero ancora
la terra di Cuvriago, e fecero gran danno
al Parmigiano. Cogli aiuti di Mastino dalla
Scala avea il marchese Obizzo unito
un potente esercito di circa cinque mila
cavalli, oltre alla numerosa fanteria, con
disegno di vettovagliare la città di Parma,
o di dar battaglia ai nemici, se si presentava
l'occasione; e a questo fine fece
marciar la sua gente nel dì 25 di luglio
sul Reggiano. Ma da lì a pochi giorni
Mastino dalla Scala richiamò dodici
bandiere di gente d'armi tedesca dallo
esercito del marchese, per mandarle in
aiuto di Luchino Visconte. Venne con
ciò a scoprirsi che era seguita una segreta
concordia fra gli Scaligeri e il Visconte,
contro ai patti della lega. Questo inaspettato
colpo fece allora prendere altre
misure al marchese, il quale, conoscendosi
abbandonato e tradito dagli amici, e
scorgendo la troppa difficoltà di poter sostenere
Parma, città con cui non comunicavano
i suoi Stati, ed attorniata da potenti
nemici, cioè dal Visconte signore di
Cremona, Borgo San Donnino e Piacenza,
<span class="pagenum" id="Page_585">[585]</span>
oltre ad altre città, e dai Gonzaghi signori
di Mantova e Reggio: cominciò a trattar
segretamente di una onorevol concordia
collo stesso <i>Luchino Visconte</i>, giacchè
egli era il sostenitor de' Gonzaghi, e facea
l'amore a Parma, ma senza mostrare di
farlo. Accadde che in questi tempi <i>Isabella
del Fiesco</i>, moglie di esso Luchino, la quale
finora niun maschio gli avea partorito,
diede alla luce in un parto due figliuoli
con indicibile allegrezza del marito e dei
Milanesi <span class="fnote">[Cortus. Histor., tom. 12 Rer. Ital.]</span>. Si mosse dunque da Ferrara
il marchese Obizzo, accompagnato da
<i>Ostasio da Polenta</i> signore di Ravenna, e
da molta nobiltà, nel dì 7 di settembre <span class="fnote">[Chron. Estense, tom. 15 Rer. Ital.]</span>,
e per la strada di Verona arrivò alla
terra di Novato sul Bresciano, dove furono
ad incontrarlo <i>Matteo Visconte</i> e <i>Bruzio</i>
figliuolo naturale di Luchino, che gli
fecero molto onore. Fu ad incontrarlo a
Cassano <i>Giovanni Visconte arcivescovo</i> di
Milano, che l'accompagnò fino alla città,
dove, alloggiato nel palazzo d'esso arcivescovo,
ricevè da lui e da Luchino quante
finezze e carezze egli seppe desiderare.
Fecesi con gran pompa il battesimo dei
due figliuoli di Luchino, al primo dei quali
fu posto il nome di <i>Luchino Novello</i>: e
li tennero al sacro fonte esso <i>marchese
Obizzo, Giovanni marchese di Monferrato,
Castellano da Beccheria</i> signor di Pavia,
ed <i>Ostasio da Polenta</i>, onorevoli doni
fecero ai fanciulli e alla madre. Allora fu
che il marchese Obizzo cedette a Luchino
Visconte la città di Parma <span class="fnote">[Gazata, Chron. Regiens., tom. 18 Rer. Ital.]</span> con essere
rimborsato da lui del danaro speso in
acquistarla da Azzo da Correggio. Ebbero
occasion di piagnere i Parmigiani,
avendo cambiato un placido padrone in
un asprissimo, che non tardò a spogliar di
tutte le loro fortezze que' nobili. Partissi
poi da Milano il marchese Obizzo nel dì
26 di settembre; e, giunto che fu a Ferrara,
tanto si adoperò presso di lui Mastino
dalla Scala assistito da un ambasciatore
di Luchino Visconte, che lo indusse nel
<span class="pagenum" id="Page_586">[586]</span>
dì 27 d'ottobre a pacificarsi coi Gonzaghi,
e la pace fu solennemente stipulata dipoi
in Modena nel dì 12 di dicembre.
</p>

<p>
Colla giunta di Parma crebbe non
poco la potenza dei due fratelli Visconti
<i>Luchino</i> e <i>Giovanni</i>. Ma si dee aggiugnere
ch'egli ebbe in varii tempi anche
la signoria d'Asti, città potente ne' secoli
andati <span class="fnote">[Petrus Azarius, Chron., cap. 9, tom. 16 Rer. Italic.]</span>. Perchè la nobil casa dei
Soleri, di fazione guelfa, possedendo
ventiquattro castella ed altre fortezze,
voleva padroneggiar troppo in quella città,
i Ghibellini, cioè i Gottuari, Isnardi e
Turchi, chiamarono <i>Giovanni marchese</i>
di Monferrato, e gli diedero il dominio
della città sotto certi patti. Scacciati di
colà i Soleri, gran guerra cominciarono
contra dei cittadini coll'aiuto delle terre
del Piemonte spettanti al <i>re Roberto</i>.
Però quel popolo invitò a quella signoria
(non so dirne l'anno preciso) <i>Luchino
Visconte</i>, il qual poscia distrusse tutte le
famiglie de' Soleri, con ridurli a non possedere
un palmo di terreno sull'Astigiano.
Nè qui si ristrinse l'industria e
fortuna di Luchino. Acquistò anche Bobbio,
Tortona nell'anno seguente, ed Alessandria,
non so quando. Tolse al re Roberto,
oppure alla <i>regina Giovanna</i>, nel
seguente anno la città d'Alba, Cherasco,
ed altre terre sino a Vinaglio e all'Alpi;
e parimente nell'anno presente gli fu
data la signoria, ossia l'alto dominio
della Lunigiana <span class="fnote">[Chron. Estense, tom. 15 Rer. Ital.]</span>. Se fosse sopravvivuto
più, non restava probabilmente
terra in Piemonte che non venisse alle
sue mani. Di questo passo camminava
ad un sì alto ingrandimento la casa dei
Visconti, con far gran paura ad ogni vicino.
Eppure andò essa dipoi tanto più
oltre, siccome vedremo. A petizione di
<i>Lodovico re</i> d'Ungheria in quest'anno <span class="fnote">[Giovanni Villani, lib. 12, cap. 73.]</span>
<i>Niccolò Gaetano conte</i> di Fondi, nipote
del fu papa <i>Bonifazio VIII</i>, cominciò la
guerra contro la <i>regina Giovanna</i> nella
<span class="pagenum" id="Page_587">[587]</span>
Campania, coll'impadronirsi di Terracina
e del castello d'Itri presso Gaeta.
La stessa città di Gaeta sollevatasi, non
volle più ubbidire alla regina. Io non so
come Giorgio Stella racconti sì diversamente
questa faccenda, con dire <span class="fnote">[Georg. Stella, Annal. Genuens., tom. 17
Rer. Ital.]</span> che,
giunta a Terracina l'armata navale dei
Genovesi, composta di ventinove galee,
comandata da Simone Vignoso, a forza
d'armi fece ritirare da quell'assedio il
conte di Fondi; essersi il popolo di Terracina
sottomesso al dominio del comune
di Genova; ed aver essi Genovesi
cacciato da Sessa il suddetto conte,
il qual dianzi avea tolta quella città alla
regina Giovanna. Scrive inoltre lo Stella,
avere la flotta genovese continuato il suo
viaggio in Levante, ed interrotti i disegni
del delfino di Vienna, arrivato coi crocesignati
in quelle parti, giacchè i Genovesi
pensavano solamente al proprio vantaggio,
e non a secondare i desiderii del
papa e le mire della crociata. Poscia nel
dì 16 di giugno, sbarcati nell'isola di
Scio, impresero l'assedio di quel castello,
e lo costrinsero alla resa nel dì 5
di settembre: con che tutta quell'isola
cominciò ad ubbidire a' Genovesi. Impadronironsi
ancora di Foglia vecchia e di
Foglia nuova, e maggiori progressi ancora
avrebbero fatto, se la ciurma delle
galere, mossa a sedizione, non avesse
fatto svanire altre loro idee. Fu in questo
anno un'estrema carestia per quasi
tutta l'Italia, e maggiormente questa inasprì
nell'anno seguente, per essere andati
a male i raccolti a cagion delle dirotte
pioggie.
</p>

<hr />
</div>

<div class="chapter">
<h2 class="hidden" id="MCCCXLVII">MCCCXLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxlvii</span>. Indiz. <span class="smcap lowercase">XV</span>.</td>
  </tr>
  <tr>
    <td><span class="smcap">Clemente VI</span> papa 6.</td>
  </tr>
  <tr>
    <td><span class="smcap">Carlo IV</span> re de' Romani 2.</td>
  </tr>
</table>

<p>
Divenuto già re de' Romani e re di
Boemia <i>Carlo</i> figliuolo del fu <i>re Giovanni</i>,
perchè pretendeva il contado del
Tirolo, che gli era contrastato da
<span class="pagenum" id="Page_588">[588]</span>
<i>Lodovico il Bavaro</i> e da <i>Lodovico marchese</i> di
Brandeburgo suo figliuolo, venne in abito
di pellegrino a Trento con isperanza di
ridurre alla sua ubbidienza quel paese <span class="fnote">[Chron. Estense, tom. 15 Rer Italic. Giovanni
Villani, lib. 11, cap. 84.]</span>.
Non gli mancò d'assistenza papa <i>Clemente
VI</i>, perciocchè mosse con premurose
lettere <i>Luchino Visconte, Mastino
dalla Scala</i>, il patriarca d'Aquileia e i
signori di Mantova a prestargli aiuto; ed
ognuno in fatti spedì colà un gagliardo
rinforzo di cavalleria e fanteria. Se gli
diede il popolo di Trento, ed egli nel dì
27 di marzo assistè alla messa in quel
duomo in abito imperiale. Impadronissi
ancora di Feltro e di Belluno. Essendo
poi passato all'assedio di Marano nel
Tirolo, eccoli sopravvenire il marchese
di Brandeburgo con forze superiori di
armati, che gli diede una rotta, e il fece
fuggire a Trento. Ma si mutò in questo
anno faccia alle cose; imperciocchè trovandosi
<i>Lodovico il Bavaro</i> alla caccia
nel dì 11 di ottobre <span class="fnote">[Albert. Argentin., Chron. Rebdorf., Annal.]</span>, sorpreso da un
colpo d'apoplessia e caduto da cavallo,
spirò l'anima sua. V'ha chi dice esser
egli morto con segni di penitenza, lo niegano
altri; ma è fuor di dubbio che da
niun sacerdote ebbe l'assoluzion de' peccati
e delle censure <span class="fnote">[Raynaldus, Annal. Eccles.]</span>, portando al
mondo di là una pesante soma di colpe
principesche e private. La morte sua fu
la vita di <i>Carlo IV re</i> dei Romani, perchè
i suoi affari cominciarono immediatamente
a prosperare, con riconoscerlo
per re molti principi e non poche città
della Germania, quantunque non mancassero
altri che passarono all'elezione
di <i>Odoardo re</i> d'Inghilterra, poi di <i>Federigo
marchese</i> di Misnia, e poi di <i>Guntero
conte</i> di Suarzemburgo. Con danari
seppe il re Carlo indurre i due ultimi a
non accettare, o a rinunziare l'esibita
corona. Per lo contrario, in Italia si aprì
un nuovo teatro di calamità a cagione di
<i>Lodovico re</i> d'Ungheria, ansante di vendicar
<span class="pagenum" id="Page_589">[589]</span>
la morte ignominiosa del fratello
<i>Andrea</i>, ma più di conquistare il regno di
Napoli, al qual fine determinò di passare
egli in persona in Italia. Spedì innanzi
i suoi ambasciatori, per aver libero
il passo da' principi italiani; e questi,
giunti a Ferrara nel dì 24 d'aprile, ebbero
buon accoglimento dal <i>marchese
Obizzo</i> d'Este. Continuato poscia il lor
viaggio, arrivarono ai confini del regno,
e cominciarono dei maneggi per muovere
a ribellione que' popoli. Certo è che,
a papa <i>Clemente VI</i> non piaceva che un
sì potente principe venisse a piantar il
piede nel regno di Napoli. Oltre di che,
a cagione del suo soggiorno in Provenza,
terra della <i>regina Giovanna</i>, pendeva
più a favorir questa che quello. Intanto
essa regina nel dì 20 d'agosto sposò
<i>Luigi principe</i> di Taranto, uno de' Reali <span class="fnote">[Giovanni Villani, lib. 12, cap. 98.]</span>:
matrimonio in que' tempi disapprovato
dagli zelanti cristiani. Alcuni credono
ch'ella fin d'allora ne ottenesse la
dispensa dal pontefice. Il Rinaldi meritamente
la riferisce all'anno seguente. Accordossi
ancora la regina Giovanna con
<i>Lodovico re di Sicilia</i>, cedendo ad ogni
pretensione sua sopra quell'isola, con
patto che egli, in occasione di guerra, dovesse
mantenere al di lei servigio quindici
galee. Mancò ad un tale accordo
l'approvazione del papa, diretto padrone
della Sicilia.
</p>

<p>
Gran voglia aveva <i>Isabella del Fiesco</i>,
moglie di <i>Luchino Visconte</i>, di veder
la rara e magnifica città di Venezia. Però
pubblicò in quest'anno un voto da lei
fatto, allorchè fu per partorire nell'anno
addietro i due suoi gemelli, di visitare la
basilica di San Marco in quella città.
L'addolciato marito non potè negarle il
contento di adempiere così santa divozione,
e le formò uno splendidissimo corteggio
della primaria nobiltà delle sue
città. Nella Cronica Estense <span class="fnote">[Chron. Estense, tom. 15 Rer. Ital.]</span> si veggono
annoverati tutti i nobili scelti da
Milano, Tortona, Alessandria, Cremona,
<span class="pagenum" id="Page_590">[590]</span>
Brescia, Vercelli, Lodi, Novara, Asti,
Como, Bergamo, Piacenza e Parma, ed
anche da Pavia, siccome ancora le nobili
donne destinate ad accompagnarla,
oltre ai paggi, staffieri e alla prodigiosa
minor famiglia <span class="fnote">[Johann. de Bazano, Chron., tom. 15 Rer.
Italic.]</span>. Per una regina non
si poteva far di più. Si mosse ella da
Milano nel giorno 29 d'aprile, e grandi
onori ricevè in Verona da <i>Alberto</i> e <i>Mastino
dalla Scala</i>; grandi in Padova da
<i>Jacopo da Carrara</i>; maggiori poi in Venezia
da quella splendida repubblica.
Soddisfatto che ebbe in Venezia alla sua
divozione, e veduta la celebre funzione
dell'Ascensione, se ne tornò per Padova,
Verona e Mantova a Milano. Dove
andasse poi a terminare questo sì divoto
pellegrinaggio, non istaremo molto
a vederlo. Una scena curiosa, cominciata
nell'anno addietro in Roma, maggiore
comparsa fece nel presente <span class="fnote">[Vita di Cola di Rienzo, Antiquit. Ital., tom. 3.]</span>. Per la
lontananza de' papi era divenuta quella
mirabil metropoli un bosco d'ingiustizia;
ognun facea a suo modo; discordi
erano i due senatori, l'uno di casa Colonna,
e l'altro di casa Orsina, con due
diverse fazioni; le entrate del papa e
del pubblico divorate; le strade piene
di ladri, di modo che più non s'attentavano
i pellegrini di portarsi colà alla visita
dei santi luoghi. Si alzò su un giorno,
e fece popolo un certo della feccia del
volgo, cioè Niccolò figliuolo di Lorenzo
Tavernaro, appellato volgarmente
<i>Cola di Rienzo</i>, giunto col suo studio
ad essere notaio. Costui era uomo fantastico;
dall'un canto facea la figura di
eroe, dall'altro di pazzo. Soprattutto
gli stava bene la lingua in bocca.
Tanto declamò contro ai disordini di
Roma e alle prepotenze de' grandi, che
indusse di popolo a consentirgli il titolo
e la balìa di tribuno. Ciò gli bastò per
cacciare di Campidoglio i senatori, e per
farsi signore di Roma <span class="fnote">[Chron. Estense, tom. 15 Rer. Ital. Johannes
de Bazano, tom. eod.]</span>, con intitolarsi
<span class="pagenum" id="Page_591">[591]</span>
pomposamente: <i>Nicola, severo e clemente,
liberator di Roma, zelante del bene
dell'Italia, amatore del mondo e tribuno
augusto</i>. Formò poscia de' magistrati,
mettendovi degli uomini di merito; fece
giustiziar varii capi di fazione, che mantenevano
quantità di masnadieri, e assassinavano
alle strade; intimò il bando ai
grandi, che solevano farla da prepotenti,
se non giuravano sommessione al buon
governo, di maniera che, fuggiti i malviventi,
in breve mise in quiete la città, e
si potea portar per le strade l'oro in
mano. Gli venne in testa il capriccioso
disegno non solamente di riformare Roma,
ma di rimettere anche in libertà
l'Italia tutta, con formare una repubblica,
di cui fosse capo Roma, come fu ne' secoli
antichi. Scrisse perciò lettere di gran
magniloquenza a tutti i principi e alle
città italiane, e trovò chi prestò fede ai
suoi vanti. Spedì loro degli ambasciatori,
e rispose alle lettere dei principi con
graziose esibizioni: cotanto credito s'era
egli acquistato col rigore della giustizia.
I Perugini, gli Aretini ed altri si diedero
a lui. In somma chi facea plauso a queste
novità, e chi ne rideva. Da Francesco
Petrarca, insigne poeta d'allora, fra gli
altri, fu scritta in sua lode una suntuosa
canzone <span class="fnote">[Petrarca, Rime.]</span>, che tuttavia si legge, credendosi
egli che veramente questo uomo
avesse a risuscitar la gloria di Roma e
dell'Italia. Ma altro ci volea a così vasta
impresa che un cervello sì irregolare e
mancante di forze. Perchè il popolo di
Viterbo gli negava ubbidienza, si mise
Cola in ordine nell'anno presente, per
far guerra a quella città; e l'avrebbe
fatta, se Giovanni da Vico prefetto e signor
di Viterbo non si fosse sottomesso
con rendergli varie rocche. Andò poi
tanto innanzi la bestialità d'esso tribuno,
che con gran solennità si fece far cavaliere <span class="fnote">[Giovanni Villani, lib. 12, cap. 89. Johan.
de Bazano, tom. 15 Rer. Ital. Gazata, Chron. Regiens.,
tom. 18 Rer. Ital.]</span>,
e si bagnò nella conca di porfido,
<span class="pagenum" id="Page_592">[592]</span>
dove i secoli barbari s'immaginarono
che fosse stato battezzato l'imperador
Costantino il Grande, e si fece coronar
con varie corone. Poscia citò <i>papa Clemente
VI</i> e i cardinali che venissero a
Roma. Citò anche <i>Lodovico il Bavaro</i> non
per anche defunto, e <i>Carlo di Boemia</i>, e
gli elettori a comparire e ad allegar le
ragioni, per le quali pretendevano allo
imperio. Finora avea egli rispettato il
papa; si mise in fine sotto i piedi ogni
riguardo anche verso di lui e de' suoi
ministri; e però non potè più stare alle
mosse il vicario pontificio, e proruppe
in proteste, delle quali niun conto fu
fatto, dicendo il vanaglorioso Cola di far
tutto per ordine dello Spirito Santo, del
quale pubblicamente s'intitolava <i>candidato</i>.
Non potevano digerire i Colonnesi,
gli Orsini, i Savelli ed altri grandi romani
tanto sprezzo, o, per dir meglio,
strapazzo che facea di loro il tribuno,
giacchè avea fatto imprigionarne i principali,
ed annunziata loro anche la morte;
se non che si placò, e li rimise in libertà.
Eglino dunque con grosse squadre di
cavalli e fanti nel dì 20 di quest'anno
vennero alla porta di San Lorenzo con
disegno d'entrare in Roma, e d'insegnar
le creanze al tribuno. Ma egli, messo in
armi il popolo, con tal empito il fece
uscire contra di loro, che li mise in
isconfitta, colla morte di <i>Stefano, Giovanni</i>
e <i>Pietro dalla Colonna</i>, e d'altri
nobili e di molti delle loro masnade. Salì
per questo in alto la gloria e la riputazione
di Cola.
</p>

<p>
Era già riuscito ai ministri o partigiani
di <i>Lodovico re</i> d'Ungheria di muovere a
ribellione contra della <i>regina Giovanna</i>
l'Aquila, città benchè nata a tempi di
Federigo II Augusto, pure pervenuta da lì
non molto ad un'ampia popolazione e
potenza <span class="fnote">[Dominicus de Gravina, Chron., tom. 12
Rer. Ital. Giovanni Villani, lib. 12, cap. 88.]</span>. Erano in discordia i Reali di
Napoli; ma cotante promesse furono
fatte a <i>Carlo duca</i> di Durazzo, che s'indusse
a prendere il baston del comando
<span class="pagenum" id="Page_593">[593]</span>
per procedere contro degli Aquilani. Tenne
egli coll'esercito suo assediata per
tre mesi, ma indarno, quella città. Intanto
venuto in Italia il vescovo di Cinque
Chiese con ducento nobili ungheri
ben in arnese e con danaro assai, assoldò
molta gente nella Romagna e nella
Marca; ebbe non pochi aiuti da <i>Ugolino
de' Trinci</i> signor di Foligno e dai <i>Malatesti</i>
signori di Rimini, e con circa mille
uomini d'armi e numerosa fanteria andò
ad unirsi con altri mille cavalli e fanti,
già assoldati nell'Abbruzzo per parte del
re Lodovico d'Ungheria. Il timore di
quest'armata fece sloggiare di sotto l'Aquila
gli assediatori; e tanto più perchè
succeduto nel medesimo tempo il matrimonio
della regina con <i>Luigi principe</i>
di Taranto, il duca di Durazzo deluso e
mal soddisfatto non volle più guerreggiar
contra degli Ungheri. Seppero ben prevalersi
di tal discordia i capitani del re
Lodovico; perchè, posto l'assedio alla
città di Sulmona, senza che alcuno ne
tentasse giammai il soccorso, se ne impadronirono
nel mese di ottobre, continuando
poi le lor conquiste sino a Venafro,
Tiano e Sarno. Arrivò nel mese
di novembre <i>Lodovico re</i> d'Ungheria nel
Friuli ad Udine, senza che sicuramente
si raccolga dagli scrittori ch'egli menasse
con seco un esercito potente. Forse
non avea più di mille cavalli. Perchè
era in collera coi Veneziani, non accettò
il loro invito <span class="fnote">[Johan. de Bazano, tom. 15 Rer. Ital. Chron.
Estense, tom. eodem. Giovanni Villani, lib. 12,
cap. 106.]</span>. Onorevolmente ricevuto
a Cittadella da <i>Jacopo da Carrara</i>
signore di Padova, sul principio di dicembre
passò a Vicenza e Verona, dove <i>Alberto</i>
e <i>Mastino dalla Scala</i> splendidamente
il trattarono, con dargli ancora
trecento de' loro cavalieri, acciocchè lo
accompagnassero a Napoli. Per Ostiglia
venuto a Modena, fu incontrato con tutto
onore da <i>Obizzo marchese</i> d'Este, che
non fu da meno degli altri in fargli un
nobile trattamento. Fuorchè in Imola e
<span class="pagenum" id="Page_594">[594]</span>
Faenza, dove il conte della Romagna pel
papa nol lasciò entrare, ricevè somme
finezze dappertutto dove passò, in Bologna
dai <i>Pepoli</i>, in Forlì dagli <i>Ordelaffi</i>,
in Rimini dai <i>Malatesti</i>, in Foligno dai
<i>Trinci</i>. Con trecento cavalieri il seguitò
pel viaggio <i>Francesco degli Ordelaffi</i>. Ma
essendosegli presentato in Foligno il legato
del papa per intimargli sotto pena
di scomunica di non far da padrone nel
regno di Napoli senza l'assenso del papa,
il re, che già toccava con mano la pretension
del pontefice in favore della regina
Giovanna, gli rispose assai bruscamente
che il regno era suo per successione dei
suoi maggiori; che risponderebbe alla
Chiesa pel feudo; e che della scomunica
non curava, perchè sarebbe patentemente
ingiusta. Arrivò poscia questo
principe all'Aquila nella vigilia di Natale,
e quivi attese ai preparamenti per
condurre a fine l'incominciata impresa.
</p>

<p>
Nel ritornare nell'anno addietro <i>Ostasio
da Polenta</i> signor di Ravenna da
Milano in compagnia di <i>Obizzo marchese</i>
d'Este, nella terra di Trezzo rimase come
morto una notte a cagione del fumo di
carbone acceso nella sua camera dai famigli,
perchè facea freddo. Portato a Ravenna
così malconcio, terminò i suoi
giorni nel dì 14 di novembre <span class="fnote">[Chron. Estense, tom. 15 Rer. Ital.]</span>, e gli
succederono nel dominio di Ravenna
<i>Bernardino</i> suo figliuolo, e in quello di
Cervia <i>Pandolfo</i> altro suo figliuolo. <i>Lamberto</i>,
terzo de' figliuoli, nulla possedeva.
Di questo partaggio non erano contenti
i due ultimi fratelli, e però pensarono ad
un tradimento. Nel dì 5 d'aprile spedirono
a Ravenna un messo a Bernardino,
notificandogli, che essendo caduto gravemente
infermo Pandolfo, se volea vederlo
vivo, non tardasse a venire. Venne
Bernardino, e, preso, fu posto in una
dura prigione. Nella notte cavalcò Pandolfo
a Ravenna con molti armati, e
fatto esporre alle guardie della porta da
un cortigiano guadagnato di Bernardino,
di essere venuto a prendere de' medicamenti
<span class="pagenum" id="Page_595">[595]</span>
necessarii al finto infermo, gli fu
permessa l'entrata in città. S'impadronì
Pandolfo di essa senza fatica; ma, interpostosi
poi <i>Malatesta</i> signor di Rimini,
nel dì 24 di giugno <i>Bernardino</i> fu liberato
dalle prigioni di Cervia, e in Ravenna si
conchiuse pace coi fratelli. Ma di questa
si dimenticò ben presto esso Bernardino,
e ricordevole solamente dell'oltraggio
patito, sotto pretesto che <i>Pandolfo</i> e <i>Lamberto</i>
macchinassero contro la sua vita,
nel dì 7 di settembre <span class="fnote">[Rubeus, Histor. Ravenn., lib. 6. Chron.
Estense, tom. 15 Rer. Ital.]</span> fece loro mettere
le mani addosso, e gl'imprigionò,
prendendo in sè tutto il dominio di Ravenna
e poi di Cervia. Lasciarono poscia
la vita i suddetti col tempo nelle carceri
d'essa Cervia. Nel dì 29 di settembre
<i>Taddeo de' Pepoli</i> signor di Bologna compiè
il corso di sua vita <span class="fnote">[Cronica di Bologna, tom. 18 Rer. Ital.]</span>, e concordemente
da quel popolo fu data la signoria
della città a <i>Giovanni</i> e <i>Giacopo</i> figliuoli
di esso Taddeo. Poco durò il bizzarro
governo di <i>Cola di Rienzo</i> in Roma.
Dopo la vittoria riportata, di cui si è favellato
di sopra, gli si erano maggiormente
esaltati i fumi alla testa, e tiranneggiando
cominciò a perdere l'amore del
popolo. Contra di lui soffiava forte il legato
del papa, e più i grandi fuorusciti.
Mandò ben Cola le sue genti all'assedio
del castello di Marino de' Colonnesi, ma
nulla ne profittò <span class="fnote">[Chron. Estens., tom. 15 Rer. Ital. Giovanni
Villani, lib. 12, cap. 104.]</span>. Ora nel dì 15 di
dicembre di quest'anno (e non già nel
marzo del susseguente, come ha il Gazata <span class="fnote">[Gazata, Chron. Regiens., tom. 18 Rer. Ital.]</span>)
<i>Giovanni Pipino</i> conte di Altamura
e Minerbino, bandito dal regno di
Napoli siccome uomo intrigante e masnadiere,
o per suoi particolari disgusti o
disegni, oppure a sommossa del legato
apostolico e de' nobili, fece una sollevazione
in Roma contra del tribuno, laonde
si diede campana a martello, e si asserragliarono
le strade. Quantunque non
accorressero in aiuto del tribuno gli Orsini
<span class="pagenum" id="Page_596">[596]</span>
e il popolo, come egli sperava, pure
egli era provveduto di tali forze che facilmente
avrebbe potuto sconfiggere chiunque
se gli opponeva. Ma appena fu messa
in rotta una delle sue bandiere, che siccome
uomo vile e codardo, senza fare
ulterior resistenza, si ritirò in castello
Sant'Angelo, e poi travestito da frate se
ne fuggì, allorchè passò il re d'Ungheria
alla volta dell'Aquila. Nel dì 17 entrò in
Roma Stefanuccio dalla Colonna, ed, aboliti
gli atti del tribuno, a riserva delle
paci fatte, rimise quella città all'ubbidienza
del papa, e furono poi creati tre
senatori, un colonnese, un orsino e il
legato pontificio. Cola di Rienzo, divenuto
mendico e screditato, si ridusse poi
alla corte di <i>Carlo IV re</i> de' Romani, e,
col racconto di varie rivelazioni e promesse
di gran cose, cominciò la tela di
un'altra fortuna; ma informatone il papa,
volle nelle mani questo ciarlatano, e il
tenne poi per molto tempo incarcerato
in Avignone. In due fazioni era ne' tempi
correnti divisa la città di Pisa, cioè nei
Raspanti e Bergolini <span class="fnote">[Giovanni Villani, lib. 12, cap. 118.]</span>. Nel dì 24 di dicembre
si sollevarono i Bergolini, cioè i
Gambacorti, gli Agitati ed altri contra dei
Raspanti, che comandavano allora a bacchetta,
e riuscì loro d'abbattere e scacciare
Dino della Rocca, capo d'essa fazione,
co' suoi aderenti, e di prendere il dominio
della terra: e qui cominciò l'ascendente
della famiglia Gambacorta. Secondo
la Cronica Estense <span class="fnote">[Chron. Estense, tom. 15 Rer. Ital.]</span>, in quest'anno
<i>Luchino Visconte</i> coll'aiuto di <i>Giovanni
marchese</i> di Monferrato acquistò le città
di Tortona e d'Alba. Anche il marchese
guadagnò per sè la terra di Valenza <span class="fnote">[Benvenuto da S. Giorgio, Istor. del Monferrato,
tom. 23 Rer. Ital.]</span>.
E perciocchè i continuati progressi di Luchino
in Piemonte non potevano piacere
al <i>conte di Savoia Amedeo VI</i>, nè a <i>Jacopo
di Savoia</i> principe della Morea, questi
si collegarono col duca di Borgogna e
col conte di Ginevra contra di Luchino
<span class="pagenum" id="Page_597">[597]</span>
e del marchese di Monferrato. Guerra fu
fatta, e nel mese di luglio si venne ad un
crudele combattimento, in cui perì dall'una
parte e dall'altra gran copia d'uomini
e di cavalli; ma in fine se ne andò
sconfitto il marchese di Monferrato. Di
questo fatto d'armi non ebbero notizia
nè Benvenuto da San Giorgio, nè il Guichenone
nella Storia della real casa di
Savoia.
</p>

<hr />
</div>

<div class="chapter">
<h2 class="hidden" id="MCCCXLVIII">MCCCXLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxlviii</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Clemente VI</span> papa 7.</td>
  </tr>
  <tr>
    <td><span class="smcap">Carlo IV</span> re de' Romani 3.</td>
  </tr>
</table>

<p>
Di funestissima memoria fu e sarà
sempre l'anno presente a cagion della
furiosa peste che spogliò l'Italia, e a cui
altra simile dianzi non si era veduta, nè
si vide dappoi. Portata essa di Levante
dalle galee genovesi nell'anno precedente <span class="fnote">[Giovanni Villani, lib. 12, cap. 83.]</span>,
fece di molta strage in Firenze ed
altre terre di Toscana, e più in Bologna
e nella Romagna, in Provenza ed in altre
parti. Parve che nel novembre cessasse
questo micidial malore; ma siccome
i popoli d'allora viveano molto alla
spartana, senza usar diligenza per tenerlo
lungi, e venuto ch'era, per liberarsene:
così tornò egli più rigoroso e feroce
di prima nell'anno presente ad assalir
il più delle città dell'Italia, e fu inesplicabile
la mortalità della gente dappertutto,
fuorchè in Milano e in Piemonte.
Matteo Villani attesta <span class="fnote">[Matteo Villani, lib. 1, cap. 2. Cortus. Hist.,
tom. 12 Rer. Ital.]</span> che in Firenze
e nel suo distretto dei cinque uomini di
ogni sesso ed età ne morivano i tre e più.
Fra gli altri vi lasciò la vita <i>Giovanni Villani</i>
suo fratello, autore di una celebre
storia, di cui han profittato finora gli Annali
presenti. In Bologna <span class="fnote">[Matth. de Griffonibus, tom. 18 Rer. Ital.]</span> delle tre
parti del popolo due rimasero prive di
vita; ed Agniolo di Tura scrive <span class="fnote">[Cronica Sanese, tom. 15 Rer. Ital.]</span> che
nella città e borghi di Siena vi perirono
ottanta mila persone: il che par troppo.
<span class="pagenum" id="Page_598">[598]</span>
Passò poi questo flagello in Francia, Alemagna,
Inghilterra ed altri paesi, lasciando
dappertutto una non mai più udita
desolazione. Non v'ha scrittore che non
ne parli con incredibil orrore: ed allora
fu che i popoli rimasti in vita cominciarono
ad usar qualche diligenza per guardarsi
da lì innanzi da questo morbo distruggitore
delle città: la qual cautela è
maggiormente dipoi andata crescendo in
guisa, che se la pestilenza è entrata in
qualche contrada d'Italia, non ha fatto
progresso nell'altre, come poco fa s'è
provato in quella dell'infelice Messina, a
cui si son posti buoni argini che durano
tuttavia. Per tali precauzioni e rigori
corrono già circa cento quattordici anni
che la Lombardia non ha provata la terribile
sferza di quel malore. Eransi postate
al fiume Volturno verso Capua le
milizie della regina Giovanna <span class="fnote">[Giovanni Villani, lib. 12, cap. 110.]</span>, per
contrastare il passo al re d'Ungheria,
sotto il comando di <i>Luigi principe</i> di Taranto,
e marito d'essa regina, che cogli
altri Reali era accorsa colà. Ma il re unghero,
senza voler mettersi a passar quivi
il fiume, per la strada già tenuta dal <i>re
Carlo I</i> tirò alla volta di Benevento, dove
arrivò nel dì 11 di gennaio. Quivi, unito
il suo esercito, si trovò avere più di sei
mila cavalli e un'infinità di fanti; e concorsero
a fargli riverenza ed omaggio
tutti i baroni del paese e gli ambasciatori
di Napoli. A questo avviso i Reali, che
erano a Capoa, abbandonato Luigi principe
di Taranto, si ritirarono a Napoli.
La stessa <i>regina Giovanna</i>, che s'era ridotta
in un de' castelli, udendo che già
l'Unghero s'inviava a quella volta, nascostamente
una notte <span class="fnote">[Domin. de Gravina, Chron., tom. 12 Rer. Ital.]</span>, con quel poco
tesoro che potè raunare, s'imbarcò in
una preparata galea, e fece dirizzar la
prora verso Provenza. Arrivò poscia il
principe suo marito, ed anch'egli con
Niccolò Acciaiuoli Fiorentino, suo fidato
consigliere, preso un picciolo legno, andò
<span class="pagenum" id="Page_599">[599]</span>
a sbarcare nella Maremma di Siena. Giunse
il re Lodovico nel dì 17 di gennaio ad
Aversa <span class="fnote">[Chronic. Estense, tom. 15 Rer. Italic.]</span>. Colà tutta la nobiltà di Napoli
fu a fargli riverenza. In un fiero imbroglio
si trovarono allora i principi reali,
egualmente apprendendo il fuggire che
il presentarsi al re. Furono assicurati con
salvocondotto, purchè non avessero tenuta
mano all'assassinio del <i>duca Andrea</i>.
Pertanto vennero ad Aversa <i>Carlo duca</i>
di Durazzo, <i>Luigi</i> e <i>Roberto</i> fratelli, e
<i>Roberto</i> e <i>Filippo</i> principi di Taranto, fratelli
di <i>Lodovico</i> marito della regina Giovanna.
Furono accolti con allegrezza ed
onore, e desinarono nella sala, dove era
anche la tavola del re.
</p>

<p>
Dopo il desinare, messa il re in armi
tutta la sua gente, mostrando di voler
cavalcare a Napoli, volle vedere il verone,
onde fu gittato nel giardino il corpo
dello strangolalo suo fratello. Quivi
rivolto al <i>duca di Durazzo</i>, l'accusò di
quel misfatto, e dicono che il convinse
con lettere; e quantunque il duca si scusasse
ed implorasse misericordia <span class="fnote">[Johann. de Bazano, Chron. Mutin., tom. 15 Rer. Ital.]</span>,
gli Ungheri se gli avventarono addosso,
e, feritolo di più colpi, lo stesero morto a
terra, e dipoi nel giardino medesimo
lanciarono il corpo suo. Gli altri Reali
furono presi, messi nel castello d'Aversa,
e poscia con buona scorta inviati in
Ungheria, dove gran tempo dimorarono
carcerati. Gran dire che vi fu per questa
barbarica giustizia. Molti la biasimarono,
perchè fatta senza ordine giudiciario, e
perchè esso Carlo duca di Durazzo, oltre
all'essere il più compiuto e valoroso di
quei principi, veniva creduto innocente;
altri poi giudicarono ben dovuta ai peccati
di lui e degli altri Reali la morte e
prigionia suddetta. Entrò poscia il re Lodovico
in Napoli, ma senza volere il
baldacchino preparatogli, e vestito di tutte
armi colla barbuta in capo, attendendo
dipoi a far processi, a mutar gli uffizii e
a riformar la città, come a lui piacque.
<span class="pagenum" id="Page_600">[600]</span>
Avea la regina Giovanna partorito un
figliuolo, per nome <i>Carlo Martello</i>, creduto,
secondo le presunzioni, figliuolo
del fu suo marito Andrea. Il re, fattoselo
condurre davanti, graziosamente il vide,
e creollo duca di Calabria, ma poi coi
Reali prigioni l'inviò in Ungheria, acciocchè
fosse ivi educato. Fece poi istanze
alla corte pontificia per ottener la corona
ed investitura di Napoli; ma <i>papa Clemente
VI</i> se ne mostrò ben alieno, adducendo
che non era provato per anche
alcun reato nella regina Giovanna; e che
in ogni caso il regno era dovuto al fanciullo
Carlo Martello, con altre ragioni
pubblicate dal Rinaldi <span class="fnote">[Raynald., Annal. Eccles.]</span>. Tentò parimente
il re unghero d'impetrare l'investitura
della Sicilia, e su questo ancora
riportò una bella negativa dal papa.
Non si può negare, molta fu la felicità
del re Lodovico in conquistare un sì bel
regno in sì pochi giorni e senza colpo
di spada; ma uguale non fu già la prudenza
di lui. Si pensò egli d'aver fatto
tutto, dacchè niuno vi era in quel regno
che ricalcitrasse, e non gli avesse prestato
omaggio; nè si avvisò che più difficile
era il conservare che l'acquistare un
paese, dove l'instabilità dei popoli e il
desio continuo di cose nuove sono malattie
abituali di quelle contrade. Però
licenziò tosto buona parte dell'esercito
suo; e perciocchè la pestilenza entrata
in quel regno vi facea gran macello <span class="fnote">[Chron. Estense, tom. 15 Rer. Ital.]</span>,
non fidandosi egli di stare in mezzo a sì
fatti pericoli, determinò di ritornarsene
in Ungheria. Appena dunque passati quattro
mesi dopo l'arrivo suo andò ad imbarcarsi
a Barletta, con aver deputato
per suo vicario Corrado Lupo con altri
uffiziali e gente che governasse e difendesse
il regno. Lasciò il re mal soddisfatti
i baroni napoletani colle sue asprezze
e coll'aver tolto a moltissimi i loro lucrosi
uffizii. Si aggiunse il duro comando
e procedere dei ministri di lui, giacchè
<span class="pagenum" id="Page_601">[601]</span>
gli Ungheri ne' lor costumi allora spiravano
troppa barbarie, benchè Matteo Villani
asserisca <span class="fnote">[Matteo Villani, lib. 1, cap. 16.]</span> che facevano buona
giustizia, nè recavano danno o villania
ad alcuno. Comunque sia, si risvegliò ben
tosto in quella nobiltà e in molti il desiderio
di riavere la <i>regina Giovanna</i>,
sotto il cui governo, e colle corti di tanti
Reali, l'allegria e l'opulenza mai non
mancavano a quella insigne metropoli.
Ne corsero le voci, e ne andarono anche
gli inviti alla regina medesima in Provenza.
</p>

<p>
Ora è da sapere che questa principessa
giunta che fu in Provenza, perchè
insorse sospetto ch'ella era per vendere
quella provincia ai Franzesi, fu detenuta
come prigione da que' maggiorenti, e specialmente
dai signori del Balzo. In questo
mentre <i>Lodovico principe</i> di Taranto suo
marito, senza che gli fosse permesso di
entrare in Firenze, s'imbarcò a Porto
Pisano <span class="fnote">[Matth. Palmerius, in Vita Nicolai Acciajoli,
tom. 13 Rer. Ital. Giovanni Villani, lib. 12, cap. 114.]</span>, e, non osando di metter piede
in Provenza, andò con Niccolò Acciaiuoli
per altra via ad Avignone. Quivi per
mezzo del papa tanto si adoperò che fu
rimessa in libertà la regina. Ricevuta
questa qual sovrana in quella città, dopo
aver guadagnati in suo favore i voti della
corte pontificia, la quale convalidò colla
dispensa il contratto matrimonio, impiegò
da lì innanzi tutti i suoi pensieri per la ricupera
del regno di Napoli. Le mancava il
più importante mezzo, cioè il danaro; si
trovò in necessità di vendere al papa e
alla Chiesa romana la stessa città d'Avignone
col suo distretto <span class="fnote">[Vita Clementis VI, P. II, tom. 3 Rer. Ital.
Matteo Villani, lib. 1.]</span>, per cui nondimeno
ricavò, se è vero, solamente trenta
mila fiorini d'oro: il che pare piuttosto
un prestito o un dono, che una vendita
di sì nobil città con ampio territorio. E
perchè quella città era feudo dell'imperio,
siccome parte del regno arelatense,
non durò gran fatica papa <i>Clemente VI</i>
<span class="pagenum" id="Page_602">[602]</span>
ad impetrare da <i>Carlo IV</i> sua creatura la
cession di tutte le ragioni imperiali su
quella città, di modo che essa restò ed è
tuttavia della santa Sede apostolica. Leggesi
lo strumento di tal vendita dato alla
luce dal Leibnizio <span class="fnote">[Leibnit., Cod. Jur. Gent., tom. 1, num. 93.]</span>, e fatto non già nell'anno
1358, come per errore è ivi
scritto, ma bensì nell'anno presente 1348.
In ricompensa di questo contratto diede
il papa a Luigi marito di Giovanna il titolo
di re.
</p>

<p>
Cotanto ancora esso Luigi e la regina
sua moglie andarono limosinando
dagli amici e dai sudditi, che unirono danaro
da poter noleggiare dieci galee genovesi
al loro servigio. E perciocchè Niccolò
Acciaiuoli, spedito innanzi da essi,
fece lor sapere d'aver ben disposti gli affari
e gli animi de' baroni, e che avea
preso al suo soldo il <i>duca Guarnieri</i> capo
di mille e ducento barbute tedesche, cioè
cavalieri; s'imbarcarono senza perdere
tempo in Marsilia nelle galee genovesi,
ed arrivati sul fine d'agosto a Napoli, con
grande onore vi fecero la loro entrata.
Ma i castelli d'essa città erano tuttavia
in mano degli Ungheri, e convenne farne
dipoi l'assedio. Abbiamo parlato all'anno
1342 del poco fa mentovato duca
Guarnieri, e della sua compagnia. Questa
si sciolse allora, ma egli colle reliquie di
essa passò dipoi a' servigi del re d'Ungheria.
Appena si trovò egli cassato di nuovo
da esso re, che si diede a formare un'altra
non men possente compagnia di quelle
genti d'arme che non aveano più servigio.
Venuto con questi masnadieri in
Campagna di Roma, cominciò a saccheggiare
quelle terre e castella che non si
voleano riscattar col danaro <span class="fnote">[Chron. Estense, tom. 15 Rer. Ital.]</span>. Perchè
il popolo di Anagni si animò a difendere
la terra, con disegno di non pagar tributo
a quella mala gente, infuriati coloro
con un generale assalto entrarono per
forza in quella città, e, messi a filo di spada
gli abitanti di ogni sesso, lasciarono quivi
un orrido spettacolo della crudeltà degli
<span class="pagenum" id="Page_603">[603]</span>
uomini, più fieri talvolta delle fiere stesse.
Siccome già accennai, benchè fosse preceduto
qualche esempio di simili compagnie
di assassini, pure questo duca Guarnieri
fu considerato in questi tempi come
principal autore e promotor delle medesime.
</p>

<p>
Abbiamo dalla Cronica Estense che
nel mese di aprile l'esercito di <i>Luchino
Visconte</i> andò sul Genovesato ad assediare
non so quai luoghi. Secondo il Corio <span class="fnote">[Corio, Istoria di Milano.]</span>,
s'impadronì di Gavi e di Voltabio; ma
Pietro Azario aggiugne <span class="fnote">[Petrus Azarius, Chron., tom. 16 Rer. Ital.]</span> che Luchino,
voglioso di sottomettere la città di Genova
al suo dominio, fece lega coi fuorusciti,
cioè coi Doria, Spinoli, Fieschi e
Grimaldi, e spedì un grosso esercito allo
assedio di quella città sotto il comando
di <i>Bruzio</i> suo figliuolo bastardo, e di Rinaldo
degli Assandri di Mantova; e che
sarebbe passata male per quella città, se
la morte di Luchino, di cui parleremo
all'anno seguente, non avesse interrotta
quell'impresa. Giorgio Stella, storico genovese,
sotto questi tempi si fa conoscere
mancante di notizie intorno alla sua patria.
Costume fu di Luchino di valersi dei
collegati, finchè servivano ad ingrandirlo;
poscia non gli era difficile il trovar motivi,
o pretesti per volgere l'armi anche
contra di loro. <i>Giovanni marchese</i> dì Monferrato
gli avea fatto ottenere Alba, Tortona
ed altri luoghi; ma perciocchè anche
egli, senza dimenticare i proprii affari,
avea ricuperato quasi tutte le terre del
suo marchesato, perdute per la mala condotta
del <i>marchese Teodoro</i> suo padre,
anzi era dietro a stendere più oltre le sue
conquiste, Luchino se ne ingelosì, e cominciò
a mostrar del freddo verso di lui.
Perciò il marchese un dì, inaspettatamente
si fuggì da Milano a Pavia, lasciando
indietro tutti i suoi famigli ed arnesi; e
corse voce che, se tardava a farlo, correva
pericolo di qualche grave disgrazia. Si è
veduto <span class="fnote">[Chron. Estense, tom. 15 Rer. Ital.]</span> che ancora i <i>Gonzaghi</i>, signori
<span class="pagenum" id="Page_604">[604]</span>
di Mantova e di Reggio, dianzi erano tutti
suoi, e principali autori furono di fargli
conseguire il dominio di Parma. Noi li
troviamo nel presente anno non solo caduti
dalla sua grazia, ma eziandio assaliti
quai nemici. Per ordine di lui nel giorno
24 di maggio i sindaci e trombetti delle
città di Brescia e Cremona comparvero
nella piazza di Mantova, facendo istanza
che i Gonzaghi restituissero alcune castella,
appartenenti in addietro a quelle comunità,
con tutte le rendite percette dal dì
dell'occupazione, altrimenti intimavano
loro la guerra. Perchè i Gonzaghi non si
sentirono voglia di restituirle, Luchino
mosse l'armi contra di loro, prese Casal
Maggiore, Sabioneta, Piadena, Asolo, Montechiaro
ed altre fortezze, e il suo esercito
passò sotto Borgoforte.
</p>

<p>
Nel medesimo tempo <i>Mastino dalla
Scala</i> colle sue genti dall'una parte, ed
<i>Obizzo marchese</i> d'Este colle sue dall'altra,
marciarono ai danni de' Mantovani. <i>Filippino
da Gonzaga</i> <span class="fnote">[Gazata, Chron. Regiens., tom. 18 Rer. Ital.]</span>, che era ito con cento
barbute e ducento fanti a Napoli in servigio
del re d'Ungheria, tornato che fu a casa,
unita quanta milizia potè, nel di 30 di settembre
andò improvvisamente a visitar
l'esercito di Luchino ch'era sotto Borgoforte <span class="fnote">[Platina, Hist. Mant., tom. 12 Rer. Ital.]</span>;
e, trovatolo senz'ordine, lo mise
facilmente in rotta: il che fu cagione che
anche le milizie dello Scaligero e dello
Estense con gran fretta si ritirassero, lasciando
indietro molti de' loro arnesi. Se
si ha qui da credere al Corio <span class="fnote">[Corio, Istoria di Milano.]</span>, riuscì ai
maneggi del suddetto Luchino che in questo
anno papa <i>Clemente VI</i> dichiarasse
<i>Bernabò</i> e <i>Galeazzo Visconti</i>, nipoti odiati
e banditi da esso Luchino, sospetti nella
fede, spergiuri e detestandi, e che non potessero
contrarre matrimonio, nè godessero
morendo dell'ecclesiastica sepoltura:
della qual nefanda dichiarazione
appellarono quei due fratelli all'imperadore.
Se ciò è vero, non andò senza vergogna
la corte pontificia, con lasciarsi
<span class="pagenum" id="Page_605">[605]</span>
così travolgere dai privati odii di Luchino;
ma più sicuro è il sospendere la credenza
di un tal fatto, giacchè non se ne
truova vestigio negli antichi storici. La
fortuna fu in quest'anno propizia alla
casa de' Malatesti <span class="fnote">[Chron. Estense, tom. 15 Rer. Ital.]</span>; imperciocchè nel
mese di maggio <i>Galeotto</i>, col consentimento
dei cittadini, ebbe il dominio della
città d'Ascoli. Ma nelle storie napoletane
altrimenti si parla di questa città. <i>Malatesta</i>
anch'egli con esso Galeotto suo
fratello <span class="fnote">[Chron. Bononiens., tom. 18 Rer. Ital.]</span> sconfisse nel dì 14 di novembre
in un'imboscata l'esercito di <i>Gentile
da Mogliano</i> signore di Fermo, ed ebbero
prigione lui stesso; e, se volle ricuperar
la libertà, gli convenne accordar
loro quel che richiesero. Poscia nel dì
6 di dicembre, invitato, esso Malatesta
da alcuni cittadini d'Ancona, s'impadronì
amichevolmente dell'una parte
di quella città, e colla forza dell'altra.
Capo d'Istria si ribellò ai Veneziani <span class="fnote">[Rafain., Chron. Venet., tom. 12 Rer. Ital.]</span>,
ma accorsi questi con gagliarde forze, ricuperarono
quella città colla prigionia
degli autori della sedizione. Tolta fu a
<i>Carlo IV</i> la città di Trento, e data al <i>marchese
di Brandeburgo</i> figliuolo di <i>Lodovico</i>
il <i>Bavaro</i>. Ma questo fatto in altre Croniche
è raccontato sotto l'anno seguente.
</p>

<hr />
</div>

<div class="chapter">
<h2 class="hidden" id="MCCCXLIX">MCCCXLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxlix</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Clemente VI</span> papa 8.</td>
  </tr>
  <tr>
    <td><span class="smcap">Carlo IV</span> re de' Romani 4.</td>
  </tr>
</table>

<p>
Andò sossopra in quest'anno il regno
di Napoli per la guerra insorta in quelle
parti <span class="fnote">[Matteo Villani, lib. 12, cap. 35.]</span>. Molto paese occupavano tuttavia
gli Ungheri. Il re Luigi colla <i>regina Giovanna</i>
sua moglie, ben assistito dai Napoletani,
mentre si facea l'assedio de' castelli di
quella città, uscì in campagna coll'esercito
suo, ed intraprese l'assedio di Nocera,
dove trovò de' bravi difensori. Domenico
da Gravina, scrittore parziale del re d'Ungheria,
<span class="pagenum" id="Page_606">[606]</span>
descrive <span class="fnote">[Dominicus de Gravina, tom. 12 Rer. Ital.]</span> i varii avvenimenti di
quella guerra. Dopo lunga difesa le fortezze
di Napoli vennero in potere della
regina; e intanto la maggior parte delle
terre del regno inalberarono le bandiere
della medesima, di modo che gli Ungheri
non aveano più che Manfredonia, il Monte
di Santo Angelo, Ortona, Guiglionese ed
alcune castella in Calabria. La città di Nocera
si arrendè al re Luigi, marito della
regina, ma non già il castello che era fortissimo.
Gli Ungheri, comandati da Corrado
Lupo vicario del re Lodovico d'Ungheria,
a forza d'armi presero e saccheggiarono
la città di Foggia. Obbligarono
inoltre il re Luigi ad abbandonar l'assedio
d'esso castello di Nocera, per colpa
specialmente del <i>duca Guarnieri</i>, uomo di
niuna fede, il quale, nello stesso tempo che
militava ai servigi di esso re Luigi, teneva
intelligenza con Corrado Lupo, e guastava
tutti i disegni: il che fece calar non
poco di riputazione il medesimo re Luigi.
Andò tanto innanzi la malvagità di costui,
che stando egli a Corneto con quattrocento
cavalieri alla guardia di quella terra,
una notte si lasciò sorprender ivi con tutta
la sua gente da Corrado, e fu ritenuto
prigione. Comunemente fu creduto che
fosse concertato fra loro il fatto. Misesi
egli una taglia di trenta mila fiorini d'oro;
e perchè il re Luigi negò di volerlo riscattare
a sì alto prezzo, si servì egli di questo
pretesto per prendere servigio nella
armata degli Ungheri, e trasse a sè quanti
Tedeschi potè; perlochè peggiorarono
di molto gli affari del re Luigi, che si ritirò
malconcio a Napoli. Crebbe ancora
l'esercito degli Ungheri per la venuta di
<i>Stefano vaivoda</i> di Transilvania con più
di trecento nobili ungheri: laonde alla
loro ubbidienza tornarono Baroli, Trani,
Bitonto, Giovenazzo, Molfetta ed altri luoghi.
Ma sopprattutto in lor vantaggio tornò
l'acquisto della città d'Aversa, i cui
abitanti volontariamente loro si sottomisero.
S'inoltrò poi l'esercito ungarico
<span class="pagenum" id="Page_607">[607]</span>
del re Lodovico verso Napoli, e fatto correr
voce falsa che fra i soldati ungheri e
tedeschi fosse insorta gran discordia, s'invogliarono
i Napoletani di venir con loro
a battaglia. Adunque nel dì 6 di giugno,
benchè il re Luigi contraddicesse <span class="fnote">[Chron. Estense, tom. 15 Rer. Ital.]</span>, i
baroni napoletani con gran baldanza e
pompa uscirono ed ordinarono le loro
schiere contra gli Ungheri; ma furono così
ben ricevuti, che presto andarono in rotta,
e vi restarono prigionieri <i>Roberto di San
Severino, Raimondo del Balzo</i>, il <i>conte
d'Armignacca</i> e buona parte de' principali
nobili della città di Napoli. Per tal
vittoria scorrendo gli Ungheri sino alle
porte della città, obbligarono que' cittadini
a ricomperar la loro vendemmia
collo sborso di venti mila fiorini d'oro.
In questo piede erano gli affari di Napoli,
mentre anche in altri luoghi del regno
continuava la guerra, ora prospera per
gli uni ed ora per gli altri.
</p>

<p>
Nel dì 24 di gennaio di quest'anno
la morte troncò il corso alla vita e all'ingrandimento,
che tutto dì si facea
maggiore, di <i>Luchino Visconte</i> <span class="fnote">[Petrus Azarius, Chron. Regiens., tom. 16
Rer. Ital.]</span>. La città
di Milano gli era sommamente obbligata,
perchè magnificata oltre modo da lui in
potenza, ricchezze ed impieghi lucrosi,
conservata in pace, e regolata non men
essa che tutte l'altre città a lui soggette
con incorrotta giustizia. Se vogliamo
stare all'opinione di Giovanni da Bazzano <span class="fnote">[Johann. de Bazano, Chron. Mutin., tom. 15
Rer. Ital.]</span>,
egli morì di peste; ma da altra
cagione credettero altri proceduta la sua
morte. Siccome dicemmo all'anno 1347,
<i>Isabella del Fiesco</i> sua moglie, donna di
molta avvenenza, andò per cagion di
voto, vero o finto, a San Marco di Venezia.
Questa libertà le diede campo di
soddisfare alle sue illecite voglie contra
la fede maritale. Benvenuto Aliprando <span class="fnote">[Benven. Aliprando, Cronica di Mantova,
tom. 5 Antiquit. Ital.]</span>
e dopo lui Bartolomeo Platina nelle
<span class="pagenum" id="Page_608">[608]</span>
Storie di Mantova <span class="fnote">[Platin., Hist. Mant., tom. 20 Rer. Ital.]</span>, chiaramente scrivono
che essa invaghita di <i>Ugolino Gonzaga</i>,
seco il condusse a Venezia con familiarità
detestabile; e perchè le dame e
donne di confidenza avrebbono potuto
rivelare il segreto, ad esse ancora fu
dato agio di procacciarsi quella pastura
che vollero. I malanni di casa d'ordinario
son gli ultimi a saperli i padroni e
mariti, e Luchino finalmente scoprì i
proprii. Fanno i suddetti storici mantovani
autore dello scoprimento <i>Mastino
dalla Scala</i>, il quale in questa maniera
attizzò lo sdegno di Luchino contra dei
Gonzaghi. E certo s'egli vivea più lungo
tempo ne avrebbe procurato lo sterminio,
come attesta il Gazata <span class="fnote">[Gazata, Chron. Regiens., tom. 18 Rer. Ital.]</span>. Ma non
sussiste già che Luchino facesse imprigionar
la moglie, come asserisce il Platina.
Secondo altri, accortasi ella essere
venuto il marito in cognizione de' suoi
falli, s'affrettò a dargli il veleno, per cui
terminò i suoi giorni <span class="fnote">[Corio, Istoria di Milano.]</span>. Sembra nondimeno
alquanto inverisimile che la cagion
della guerra contro ai Gonzaghi
procedesse da questo, perchè tanto tempo
prima l'abbiam veduta incominciata,
nè intanto si scorge che Luchino facesse
risentimento alcuno contra della moglie.
Pietro Azario <span class="fnote">[Petrus Azarius, Chron. Regiens., tom. 16
Rer. Ital.]</span>, scrittore contemporaneo,
e ben informato di quegli affari, confessa
gli scandali accaduti nel divoto pellegrinaggio
d'Isabella del Fiesco e delle
sue dame; ma perciocchè l'amore e la
tosse non si possono occultare, n'ebbe
in fine contezza il tradito Luchino. Gli
scappò detto un dì di voler fare in breve
la maggior giustizia che mai avesse fatto
in Milano. Rapportata alla moglie questa
parola, sospettò o s'accorse che la festa
era preparata per lei. L'Azario non
volle dire di più, e terminò il racconto
con quel verso attribuito a Catone:
</p>

<div class="poem">
<p><i>Nam nulli tacuisse nocet. Nocet esse locutum.</i></p>
</div>

<p>
<span class="pagenum" id="Page_609">[609]</span>
</p>

<p>
Secondo lo stesso Azario, l'<i>arcivescovo
Giovanni</i> fece giurar fedeltà a <i>Luchino
Novello</i> figliuolo del defunto suo
fratello Luchino: il che par difficile a
credersi. <i>Bruzio</i>, figliuolo bastardo di Luchino,
che in addietro era stato il primo
nobile della corte paterna, e come secondo
padrone di Milano, avea tiranneggiato
massimamente Lodi, della qual città
era governatore (siccome persona, che
dopo aver molto applicato alle lettere,
d'esse unicamente s'era poi servito per
commettere delle iniquità), se ne fuggì,
e andò ramingo un pezzo, finchè in una
città de' Veneziani meschinamente morì.
Succedette, se pure non vogliam dire che
continuò <i>Giovanni Visconte</i> arcivescovo
di Milano nel dominio di Milano, Lodi,
Piacenza, Borgo San Donnino, Parma,
Crema, Brescia, Bergamo, Novara, Como,
Vercelli, Alba, Alessandria, Tortona,
Pontremoli ed altri luoghi in Piemonte.
E benchè gli Astigiani si fossero dati a
Luchino solamente durante la di lui vita,
pur volle anch'egli la signoria di quella
città. Una delle prime sue azioni quella
fu di richiamar dall'esilio i due suoi nipoti
<i>Bernabò</i> e <i>Galeazzo</i>, figliuoli di Stefano
suo fratello, che Luchino avea banditi
<i>propter opera ipsorum non bona</i>, siccome
scrive il Gazata <span class="fnote">[Gazata, Chron. Regiens., tom. 18 Rer. Ital.]</span>. Liberò ancora
esso arcivescovo dalle carceri <i>Lodrisio
Visconte</i> suo cugino <span class="fnote">[Annales Mediolan., tom. 16 Rer. Ital.]</span>, imprigionato,
allorchè fu sconfitto a Parabiago da <i>Azzo
Visconte</i>. Fece inoltre Giovanni arcivescovo
sul fine d'aprile pace coi <i>Gonzaghi</i>;
ma fra essi Gonzaghi e <i>Mastino dalla
Scala</i> non cessò la guerra. Ne' mesi di
aprile e giugno l'esercito veronese, condotto
da <i>Cane Scaligero</i> figliuolo di <i>Mastino</i>,
venne a dare il guasto al Mantovano,
con lasciar dappertutto funesti
segni dell'odio suo. Ed essendosi poi
quelle genti ritirate nel dì 3 d'agosto,
l'armata de' Mantovani, consistente in
mille cavalli e gran quantità di fanteria,
<span class="pagenum" id="Page_610">[610]</span>
passò sul Veronese per rendere la pariglia
agli Scaligeri. Per tradimento s'impadronirono
del castello di Valezzo; ma
sopraggiunto <i>Alberto dalla Scala</i> col suo
sforzo, loro diede addosso, e li sconfisse.
Per un trattato che era con alcuni cittadini
di Jesi <span class="fnote">[Chron. Estense, tom. 15 Rer. Ital. Cronica
Bolognese, tom. 18 Rer. Ital.]</span>, <i>Malatesta Unghero</i>, figliuolo
di <i>Malatesta de' Malatesti</i> signore
di Rimini, entrò con copia d'armati in
quella città nel dì 10 di gennaio. Allora
messer <i>Uomo di santa Maria</i>, che n'era
signore, colle milizie sue e degli amici
fece quanta difesa mai potè, e lungo fu
il contrasto dell'armi fra loro; ma in
fine prevalse il Malatesta, e rimase padrone
della città. Nel dì primo di settembre <span class="fnote">[Johann. de Bazano, tom. 15 Rer. Ital.]</span>
(Matteo Villani scrive <span class="fnote">[Matteo Villani, lib. 1, cap. 45.]</span> nel
dì 4 d'esso mese) un fierissimo tremuoto
si fece udire per la maggior parte
d'Italia, e massimamente nella Puglia,
dove le città dell'Aquila e d'Ascoli ed
altre terre patirono immenso danno. Anche
in Perugia precipitarono molte torri
e case. E la terza parte del tetto della
basilica di S. Paolo fuori di Roma cadde
con assai altre chiese e fabbriche in
Roma stessa. Dei danni patiti in Napoli,
Aversa, Monte Casino, San Germano,
Sora ed altri luoghi parla Matteo Villani.
In questi tempi fiorivano <i>Bartolo da Sassoferrato</i>
e <i>Francesco Petrarca</i> Fiorentino,
l'uno gran legista, e l'altro poeta celebre;
e cominciò anche a farsi conoscere
<i>Giovanni Boccaccio</i> da Certaldo. La Sicilia
era tutta sconvolta per due potenti
fazioni insorte in quel regno, giacchè il
re era tuttavia di poca età ed incapace
di governo, e la morte gli avea rapito il
valoroso suo zio, che col suo senno avea
tenuto in addietro que' popoli in freno;
laonde infelicissima divenne quell'isola,
verificando il detto del Savio, che per lo
più una pensione della minorità de' regnanti
sono i disordini.
</p>

<p>
<span class="pagenum" id="Page_611">[611]</span>
</p>

<hr />
</div>

<div class="chapter">
<h2 class="hidden" id="MCCCL">MCCCL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccl</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Clemente VI</span> papa 9.</td>
  </tr>
  <tr>
    <td><span class="smcap">Carlo IV</span> re de' Romani 5.</td>
  </tr>
</table>

<p>
Gran celebrità diede all'anno presente
il giubileo istituito in Roma da papa
<i>Clemente VI</i> <span class="fnote">[Raynaldus, Annal. Eccles.]</span>, il quale per le istanze
de' popoli, e massimamente de' Romani,
ridusse a cinquant'anni questa piissima
funzione, adducendo tutti che troppo
lungo era Io spazio di cento anni decretato
da papa <i>Bonifazio VIII</i>, perchè resterebbe
da questo pio vantaggio esclusa
almeno un'intera generazion di cristiani.
L'avere il papa nell'anno precedente intimata
a tutti i popoli cristiani la concessione
di tanta indulgenza e perdono, fece
muovere un'infinità di gente alla volta di
Roma; e stimolo grande s'accrebbe alla
lor divozione dal terribil ceffo della morte,
che per cagion della pestilenza si era lasciato
vedere per tutto, o quasi per tutte
le Provincie cristiane ne' tre anni precedenti,
e tuttavia durava in qualche paese.
Maraviglia fu il vedere l'immensa quantità
di gente che da tutte le parti della
cristianità concorse a questo perdono.
Piene continuamente erano le strade maestre
dell'Italia di viandanti, come nelle
fiere <span class="fnote">[Matteo Villani, lib. 1, cap. 56.]</span>; e Matteo Villani calcolò che in
Roma, durante la quaresima, si contasse
(se pure è credibile) un milione e ducento
mila pellegrini: di modo che troppo
superiore fu il concorso di questa volta
in paragone dell'altro dell'anno 1300.
Tutta, per così dire, Roma era un'osteria,
e la divozione altrui mirabilmente
servì all'avidità de' Romani, che ricavarono
tesori da tanta gente, guadagnando
anche sfoggiatamente per la carezza degli
alloggi e de' viveri, senza volere che i forestieri
ne conducessero, per assorbir
essi tutto il guadagno. E perciocchè questo
loro ingordo contegno produsse talvolta
mancanza di vettovaglia, ne nacquero
tumulti, e il <i>cardinale Annibaldo</i> da
<span class="pagenum" id="Page_612">[612]</span>
<i>Ceccano</i> legato apostolico corse dei pericoli <span class="fnote">[Vita di Cola di Rienzo, Antiquit. Ital.]</span>.
Questi poi, prima che compiesse
l'anno presente, attossicato con assai di
sua famiglia, cessò di vivere. De' tanti
tesori che colarono in questa congiuntura
nelle chiese di Roma, l'una parte
toccò alle chiese medesime, e l'altra al
papa, il quale impiegò poi questo danaro
in raunar milizie per far guerra in Romagna.
Conte di quella provincia era
<i>Astorgio di Duraforte</i>; e trovando egli
tutte le città occupate da' signori che nella
storia ecclesiastica son chiamati tiranni,
si mise in cuore di ricuperar tutto il
paese. Per questo fine richiese d'aiuto i
principi di Lombardia e i comuni di Toscana,
accompagnando le richieste sue
con premurose lettere del papa. L'<i>arcivescovo
di Milano</i> gl'inviò cinquecento
barbute. <i>Mastino dalla Scala</i>, i <i>Pepoli</i> signori
di Bologna ed <i>Obizzo Estense</i> signor
di Ferrara e Modena gliene mandarono
a proporzione. Non si vollero incomodare
per lui i Toscani. La prima impresa,
che tentò questo ministro pontificio,
fu contra di Faenza, signoreggiata
allora da <i>Giovanni de' Manfredi</i>, che dianzi
ne avea cacciate le genti del conte <span class="fnote">[Annal. Caesen., tom. 14 Rer. Ital. Chron.
Estense, tom. 15 Rer. Ital.]</span>. Nel
dì 16 di maggio imprese l'assedio del castello
di Solaruolo. Il Manfredi, che avea
preveduto il colpo, vi aveva introdotta
una buona guarnigione, e questa fece
gagliarda difesa sino al dì 6, oppure 8
di luglio, in cui succedette una strepitosa
novità. Trattava <i>Giovanni de' Pepoli</i>
d'aggiustamento fra il conte della
Romagna e Giovanni Manfredi, per far
rendere alla Chiesa Faenza. Mostrò il
conte desiderio di abboccarsi col Pepoli
prima di conchiudere il trattato; e il Pepoli,
benchè contro il parere di <i>Jacopo</i>
suo fratello, che doveva essere più accorto
di lui, andò a trovarlo nel campo
di Solaruolo. Fu ricevuto con gran festa;
ma andò questa a terminare in suo grave
affanno, perchè fu fatto prigione con un
<span class="pagenum" id="Page_613">[613]</span>
suo nipote figliuolo di Jacopo: ducento
cavalieri da lui mandati in aiuto del conte
furono anche essi presi, rubati di tutto e
ritenuti prigioni. Il Manfredi e <i>Francesco
degli Ordelaffi</i> signore di Forlì, per
resistere al conte Astorgio, aveano preso
al lor soldo il <i>duca Guarnieri</i> condottiere
di cinquecento barbute tedesche,
il quale si era partito dal regno di Napoli,
siccome dicemmo. Fece correr voce
il conte ch'esso duca, per trattato di Giovanni
de' Pepoli, era venuto a Faenza, e
per questo egli avea fatto mettere le mani
addosso al Pepoli. Se ciò sussistesse, nol
so dire: ben so che questa prigionia fu
universalmente tenuta per un gran tradimento,
e che in que' tempi i ministri
inviati dal papa in Italia furono per lo più
in concetto d'uomini di poca lealtà e
capaci di tutto, ma spezialmente attenti
ad empiere le loro borse. Abbiamo dalla
Cronica Estense che nel precedente giugno
avea lo stesso conte della Romagna
tenuto dei trattati segreti, con promessa
di trenta mila fiorini d'oro ai traditori,
per far uccidere Giovanni e Jacopo dei
Pepoli; ma, scoperta la trama, ebbe fine
colla morte di due nobili bolognesi.
Condotto <i>Giovanni de' Pepoli</i> nelle carceri
d'Imola, gli fu proposto, se amava
la libertà, di cedere Bologna all'armi del
papa: al che si mostrò egli o fintamente
o veramente disposto, e cominciò a scriverne
a Jacopo suo fratello. Intanto il
conte s'impadronì di Castello San Pietro;
ma perciocchè le sue soldatesche,
per ritardo di paghe, si ammutinarono,
pretendendo settanta mila fiorini d'oro,
il conte, non avendo altro ripiego, mise
in lor mano Giovanni de' Pepoli per pegno,
con tassare il di lui riscatto ottanta
mila fiorini d'oro. Oltre a ciò, lasciò loro
in guardia Castello San Pietro, ed accrebbe
poi le ostilità contra Bologna.
Fece allora <i>Jacopo de' Pepoli</i> venire il
<i>duca Guarnieri</i> con sua gente per difesa
della città, e ricorse ancora per aiuto a
<i>Giovanni Visconte arcivescovo</i> e signor di
Milano. Bella occasione di pescar nel
<span class="pagenum" id="Page_614">[614]</span>
torbido parve questa al Visconte, personaggio
pieno d'ambizione e di vaste idee
non meno del fu suo fratello Luchino.
Anch'egli perciò mandò un corpo di cavalleria
in rinforzo ai Pepoli. Gliene spedì
eziandio <i>Ugolino Gonzaga</i>, e vi andò
in persona <i>Malatesta</i> signor di Rimini
con assai gente: stomacati tutti del tradimento
fatto dal ministro papale a Giovanni
de' Pepoli. Per lo contrario, <i>Mastino
dalla Scala</i>, ricordevole che i Pepoli erano
stati in lega coi Gonzaghi contra di lui,
inviò nuova gente in sussidio del conte
della Romagna.
</p>

<p>
Trovandosi intanto Giovanni de' Pepoli
in ostaggio de' soldati pontificii, venne
ad un accordo, promettendo loro venti
mila fiorini d'oro di presente, e il resto
per tutto il dì 6 di settembre; e se ciò
non eseguiva, di tornar nelle loro forze,
con dare intanto per ostaggi i suoi figliuoli.
Ebbero esecuzione i patti, ed egli
rimesso in libertà, giacchè gli andò a
vuoto un trattato di sorprendere il conte
della Romagna, nel dì 9 di settembre cavalcò
a Milano per trattare con Giovanni
Visconte de' suoi affari. Trovavansi questi
in male stato, perchè forze non c'erano
per resistere alla guerra mossa dal
conte di Romagna, e mancava la pecunia
per riscattare i figliuoli. Parte dunque per
necessità, e parte per vendicarsi del medesimo
conte, segretamente vendè la città
di Bologna all'arcivescovo Visconte per
ducento mila fiorini, secondo Matteo
Villani <span class="fnote">[Matteo Villani, lib. 1. Petrus Azarius,
Chron., tom. 16 Rer. Ital.]</span>; laonde il Visconte spedì tosto
a Bologna i due nipoti <i>Bernabò</i> e <i>Galeazzo</i>
con gran gente d'armi come ausiliarii
de' Pepoli. Allorchè essi Pepoli si
avvisarono d'essere assai forti per poter
eseguire il contratto <span class="fnote">[Chron. Bononiens., tom. 18 Rer. Ital.]</span> fecero eleggere
signor di Bologna <i>Giovanni Visconte</i> nel
dì 25 d'ottobre, ma con rabbia e dispetto
de' migliori e del popolo tutto, che
andava gridando per le strade: <i>Noi non
vogliamo essere venduti</i>. Tuttavia bisognò
<span class="pagenum" id="Page_615">[615]</span>
prendere il giogo. Era ne' tempi addietro
Bologna considerata, non come una città,
ma come una provincia: tanto lungi si
stendeva il suo distretto, e tanta era la
copia degli scolari, i quali talvolta arrivarono
al numero di tredici mila. L'acquisto
fattone dall'arcivescovo di Milano
fu un principio di grandi sciagure per
essa città, sì perchè il popolo guelfo di
fazione non sapea sofferire il giogo dei
Ghibellini, e sì perchè di ciò s'ingelosirono
forte i Fiorentini ed altri principi
di Lombardia, conoscendo abbastanza la
sfrenata avidità del Biscione: che così si
cominciò a soprannominar la casa dei
Visconti per cagione della vipera, ossia
del serpente dell'armi sue gentilizie. Nei
patti suddetti Jacopo de' Pepoli si riserbò
la signoria di San Giovanni in Persiceto
e di Sant'Agata, e Giovanni quella di
Crevalcuore e Nonantola: il che maggiormente
accese l'odio de' Bolognesi
contra dei Pepoli.
</p>

<p>
Fu in quest'anno <span class="fnote">[Chron. Estense, tom. 15 Rer. Ital. Cortusiorum
Histor., tom. 12 Rer. Ital. Chron. Bononiens.,
tom. 18 Rer. Ital.]</span> che <i>Giovanni
Visconte</i>, per meglio stabilire la sua casa,
procurò a <i>Bernabò</i> suo nipote in moglie
<i>Regina</i> figliuola di <i>Mastino</i>, e all'altro suo
nipote Galeazzo <i>Bianca</i> sorella di <i>Amedeo
VI conte</i> di Savoia. Sul fine di settembre
in Verona fu sposata Regina, e
alla nobil funzione intervennero <i>Obizzo
marchese</i> d'Este e <i>Jacopo da Carrara</i> signor
di Padova, i quali, secondo l'uso di
que' tempi, non dimenticarono di fare
degli splendidi regali alla sposa. Celebraronsi
poscia con pompa maggiore in
Milano nel giorno medesimo le nozze di
amendue, e quelle ancora di <i>Ambrosio</i> figliuolo
di <i>Lodrisio Visconte</i>. Successivamente
nel mese di novembre <i>Can Grande
dalla Scala</i> figliuolo di Mastino prese per
moglie <i>Isabella</i> figliuola del già <i>Lodovico
il Bavaro</i>, e sorella del <i>marchese di Brandeburgo</i>.
Corte bandita e gran solennità
fu fatta in Verona per questa occasione
<span class="pagenum" id="Page_616">[616]</span>
Nell'anno presente <span class="fnote">[Chron. Caesen., tom. 14 Rer. Ital.]</span> <i>Lodovico degli
Ordelaffi</i> s'impadronì di Bertinoro, e
<i>Francesco degli Ordelaffi</i> occupò Meldola.
Erano essi collegati coi <i>Manfredi</i> di Faenza
contro al conte di Romagna. Guerra in
questi tempi bolliva tra il patriarca di
Aquileia <i>Beltrando</i>, Guascone di patria,
prelato di grandi virtù, e il <i>conte di Gorizia</i>,
con cui si erano uniti molti castellani
del Friuli ribelli del patriarca <span class="fnote">[Cortus. Histor., tom. 12 Rer. Ital.]</span>.
Mentre con ducento uomini d'armi era
esso patriarca in viaggio verso Udine, fu
colto da' nemici; nè solamente andò
sconfitta la sua gente, ma restò egli preso,
e, trafitto da un colpo di spada, vi lasciò
miseramente la vita. Ciò pervenuto all'orecchio
del duca d'Austria, corse frettolosamente
con poderosa copia di combattenti
nel Friuli, e si mise in possesso
d'Aquileia, d'Udine e degli altri luoghi,
alla riserva di Sacile. Gran vendetta fu
poi fatta di questo esecrando misfatto.
Avea fin qui con assai prudenza governata
la città di Padova <i>Jacopo da Carrara</i>,
e s'era guadagnato l'amore del
pubblico, ma non già di Guglielmo bastardo
da Carrara, che per li suoi cattivi
portamenti era sequestrato in Padova <span class="fnote">[Gatari, Histor. Padov., tom, 17 Rer. Ital.
Cortus. Histor.]</span>.
Perchè costui non poteva ottener la licenza
d'andarsene a suo piacimento, talmente
s'inviperì, che nel dì 21 di dicembre,
festa di san Tommaso, trovandosi
con esso solo in una camera, sfoderato
un coltello, gli tagliò il ventre, onde cadde
morto a terra, Guglielmo dalle guardie
fu messo in brani. Universale fu il pianto
de' cittadini per questa perdita; e perciocchè
non si trovava in città se non
<i>Marsilio</i> fanciullo, figliuolo di esso Jacopo,
fatto un gran concorso al palazzo, fu
creduto bene di metterlo a cavallo e di
condurlo per la città, acciocchè si tenesse
in quiete il popolo, finchè venissero <i>Jacopino</i>
fratello e <i>Francesco</i> primogenito dell'ucciso
signore, i quali venuti nel dì 22
<span class="pagenum" id="Page_617">[617]</span>
del suddetto mese, entrambi furono di
comun concordia del popolo proclamati
signori.
</p>

<p>
Terminò in quest'anno sul principio
di gennaio o di febbraio i suoi giorni
<i>Giovanni da Murta</i> doge di Genova, dopo
aver con assai zelo e prudenza governata
quella repubblica <span class="fnote">[Georgius Stella, Annal. Genuens., tom. 17
Rer. Ital.]</span>. In luogo suo
fu eletto <i>Giovanni di Valente</i>. Ma in questo
anno ebbe principio una nuova guerra
fra i Genovesi e i Veneziani, nazioni emule
da gran tempo per la mercatura che faceano
in Levante. Erano i primi padroni
di Gaffa nella Crimea <span class="fnote">[Marino Sanuto, Ist., tom. 22 Rer. Ital.]</span>, e pretendendo
che i Veneziani non navigassero nel mar
Nero, ossia Maggiore, presero alcuni loro
legni, e ne ritennero la mercatanzia. Essendo
riuscite vane le istanze fatte per
via di ambasciatori, affinchè restituissero
il maltolto, adunarono i Veneziani una
flotta di trentacinque galee sotto il comando
di Marco Ruzino. Con questa
avendo colte nel di 29 di agosto quattordici
galee di mercatanti genovesi ad Alcastri,
cinque ne presero, e all'altre fu
messo fuoco da' Genovesi medesimi; oppure,
secondo lo Stella, dieci vennero
alle loro mani, e quattro si salvarono a
Scio. Più di mille prigioni furono condotti
a Negroponte. Ecco dunque dichiarata
la guerra fra queste due nazioni, sì
potenti allora in mare. Diede essa motivo
dipoi a' Veneziani di collegarsi col <i>re di
Aragona</i>, nemico anch'esso de' Genovesi;
e di queste maledette divisioni e
rivalità de' cristiani seppero ben profittare
allora i Turchi con istendere la loro
potenza nell'Asia. Benchè sembrassero
gli affari del re d'Ungheria in assai buono
stato dopo la rotta data ai Napoletani,
pure cangiarono presto faccia per l'infedeltà
ed ingordigia de' Tedeschi, comandati
dal <i>duca Guarnieri</i>. Cominciarono
essi a tumultuare in Aversa per cagion
delle paghe che non correvano <span class="fnote">[Dominicus de Gravina, Chron., tom. 12
Rer. Ital.]</span>. <i>Stefano
<span class="pagenum" id="Page_618">[618]</span>
vaivoda di Transilvania</i>, generale
dell'armata unghera, tentò di placarli col
dar loro nelle mani i baroni napoletani
prigioni, acciocchè col riscatto di essi si
rimborsassero. Racconta il Gravina che
que' crudi masnadieri, per indurre essi
nobili a pagare cento mila fiorini d'oro,
con varii tormenti li ridussero quasi a
morte: laonde promisero di pagare quella
somma, che Matteo Villani fa ascendere
fino a ducento mila fiorini. Ma neppur
questo bastando al compimento delle paghe
da loro pretese, si scoprì una risoluzione
da lor fatta di far prigione lo
stesso vaivoda. Perlochè il vaivoda una
notte con tutti i suoi Ungheri se ne andò
alla volta di Manfredonia. Rimasti i Tedeschi
padroni d'Aversa e d'altri luoghi,
trattarono una tregua col <i>re Luigi</i> e coi
Napoletani, ricavandone cento mila fiorini
d'oro. Cento altri mila furono loro
promessi, se cedevano Aversa, Capoa ed
altri luoghi ad esso re Luigi. Ma in fine
costoro, non avendo più sussistenza di
viveri, si ritirarono da Aversa, e la depositarono
in mano del cardinal di Ceccano <span class="fnote">[Matteo Villani, lib. 1, cap. 87.]</span>.
Il duca Guarnieri con settecento
cavalieri, siccome dicemmo, venne dipoi
a Forlì e Bologna, dove prese soldo. Corrado
Lupo con altri Tedeschi si acconciò
di nuovo ai servigi del vaivoda. Avendo
poscia il re Luigi ripigliato Aversa, e fortificatala,
parevano risorti i di lui affari,
quando eccoti <i>Lodovico re</i> d'Ungheria,
che con gran gente, mosso dalle sue contrade,
viene a sbarcare in Manfredonia.
Unite insieme le sue forze in Baroli, si
trovò che ascendevano a quasi quattordici
mila Ungheri a cavallo ed otto mila
Tedeschi parimente cavalieri, e a quattro
mila fanti lombardi. Il Villani, forse
con più fondamento, la fa minore di qualche
migliaio. Conquistò Bari, Bitonto,
Baroli, Canosa, Melfi, Matalona, Trani
ed altre terre. I Salernitani gli aprirono
le porte: in una parola venne alle di lui
mani, fuorchè Aversa e Napoli, tutta la
Terra di Lavoro. Lungo tempo si trattenne
<span class="pagenum" id="Page_619">[619]</span>
dipoi il re d'Ungheria all'assedio di
Aversa, nè, per quanti assalti desse alla
terra con gran perdita di sua gente, potè
vincerla. L'ebbe in fine per trattato da
quei cittadini. Ma intanto papa <i>Clemente
VI</i> non intermetteva diligenza alcuna
per mettere fine a questo fiero sconvolgimento
del regno di Napoli, facendo proporre,
per mezzo di due cardinali, tregua
o pace. Il re d'Ungheria, che gran voglia
avea di ritornarsene al suo paese, vi diede
orecchio; molto più il <i>re Luigi</i> e <i>la
regina Giovanna</i> sua moglie, che erano
giunti al verde, nè sapeano più come sostenersi.
Fu dunque rimessa al pontefice
la cognizion della differenza, con che intanto
i due re e Giovanna uscissero del
regno. Se si trovava colpevole la regina
della morte del <i>duca Andrea</i>, dovea perdere
il regno, e questo darsi al re unghero;
se innocente, avea da tornarne in
possesso, e pagare al re unghero per le
spese della guerra trecento mila fiorini
d'oro. Venne il re d'Ungheria per sua
divozione a Roma, e poscia si ridusse ai
suoi stati d'Ungheria. La sentenza della
corte pontificia in fine fu favorevole alla
<i>regina Giovanna</i>, come ogni saggio ben
prevedeva; e il re di Ungheria per sua
magnanimità neppur volle o pretese i
trecento mila fiorini, che gli si doveano
secondo i patti. In quest'anno <i>Benedetto
di Buonconte de' Monaldeschi</i>, dopo avere
ucciso due de' suoi consorti, si fece signore
d'Orvieto. <i>Giovanni de' Gabrielli</i>
anch'egli prese la signoria di Gubbio; e
perciocchè i Perugini andarono all'assedio
di quella città, il tiranno chiamò in
suo aiuto <i>Bernabò Visconte</i>, che per l'arcivescovo
suo zio vi mandò un rinforzo
di cavalleria, e in questa guisa si difese.
</p>

<hr />
</div>

<div class="chapter">
<h2 class="hidden" id="MCCCLI">MCCCLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccli</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Clemente VI</span> papa 10.</td>
  </tr>
  <tr>
    <td><span class="smcap">Carlo IV</span> re de' Romani 6.</td>
  </tr>
</table>

<p>
L'acquisto fatto da <i>Giovanni Visconte</i>
arcivescovo di Milano della città di Bologna,
con indignazione era stato inteso
<span class="pagenum" id="Page_620">[620]</span>
da papa <i>Clemente VI</i> <span class="fnote">[Raynaldus, Annal. Ecclesiast.]</span>, sì per vedere
occupata da un sì potente signore una sì
riguardevol città della Chiesa, come ancora
per conseguenze fastidiose che ne
poteano avvenire. Però nel novembre dell'anno
precedente gli avea scritto un breve
fulminante, con ordine di restituire
entro un termine prefisso quella città, e
con intimazione delle censure contra
di lui, di <i>Galeazzo</i> suo nipote e dei <i>Pepoli</i>,
se non ubbidiva. Mandò anche in
Italia nell'anno presente un suo nunzio
per far leghe contra del Visconte. Se s'ha
in ciò da prestar fede al Corio <span class="fnote">[Corio, Istoria di Milano.]</span>, arrivato
questo nunzio a Milano nel gennaio
di quest'anno, rinnovò le istanze pontificie
per la restituzion di Bologna, e disse
per parte del papa al Visconte, che si
eleggesse, o d'essere solamente arcivescovo,
o solamente principe temporale,
perchè l'uno e l'altro non volea che fosse.
Aspettò l'arcivescovo a dargli la risposta
la seguente mattina nel duomo, dopo
aver celebrata solenne messa. Fatta ripetere
l'istanza del nunzio in presenza del
popolo, prese colla man manca la croce,
e coll'altra una spada nuda, e disse al
prelato: <i>Monsignore, risponderete al papa
da parte mia, ch'io con questa difenderò
l'altra</i>. Il pontefice, avuta questa risposta,
sottopose all'interdetto tutte le città
dell'arcivescovo, e citò lo stesso arcivescovo
a comparire in Avignone: al che gli
fece sapere d'essere pronto. Diede intanto
ordine al suo ministro d'Avignone di far
quivi de' preparamenti per dodici mila cavalli
e sei mila fanti; e il ministro cominciò
con furia a preparar fieno e case per
li forestieri che il Visconte andava mandando
colà. Avvisatone il papa, volle saperne
da esso ministro la cagione: e uditala,
e che la spesa già fatta ascendeva a
quaranta mila fiorini, gli rimborsò quella
somma, e comandogli di far sapere al suo
padrone che non s'incomodasse per venir
colà. Non farei sicurtà io che questo
non fosse uno di que' racconti che vengono
<span class="pagenum" id="Page_621">[621]</span>
dal popolo per esaltar le cose del proprio
paese. Quello che è fuor di dubbio, l'oro,
sì potente in tante altre congiunture, qui
ancora esercitò il suo potere. Cioè nel dì
24 di settembre dell'anno presente ebbe
maniera il Visconte di riportar dal papa
l'investitura di Bologna collo sborso di
centomila fiorini d'oro in due rate; e
così cessò tutta la collera della corte pontificia
contra del Biscione. Ma da Matteo
Villani <span class="fnote">[Matteo Villani, lib. 1.]</span> questo accordo è riferito al dì
8 di maggio, e dal Gazata <span class="fnote">[Gazata, Chron. Regiens., tom. 18 Rer. Ital.]</span> all'ottobre
dell'anno seguente. Secondo lo stesso Villani,
il Visconte diede da bere a tutti i
maggiorenti d'essa corte, come dicono in
Milano, nella tazza di santo Ambrosio. E
perciocchè i Fiorentini, pensando ai casi
loro, studiaronsi di far venire in Italia
<i>Carlo IV</i> re de' Romani, seppe molto bene
l'arcivescovo trattenere quest'altro
principe con aurei regali, e con rappresentargli,
qual indecenza sarebbe il venire
contra chi sosteneva i diritti dell'imperio
in Italia, laddove i Fiorentini e gli
altri Guelfi non cercavano se non di abolirli.
</p>

<p>
Mentre queste cose passavano in corte
del papa, <i>Bernabò Visconte</i>, il quale in
vece del fratello <i>Galeazzo</i> era ito al comando
di Bologna <span class="fnote">[Cronica di Bologna, tom. eod.]</span>, riscattò dalle mani
de' Tedeschi i due figliuoli di <i>Giovanni dei
Pepoli</i>, e da essi ricavò ancora il possesso
di Castello San Pietro, e ricuperò Lugo,
ed ogni altra fortezza e castello del Bolognese.
Il <i>duca Guarnieri</i> soddisfatto delle
sue paghe, e carico d'oro, andò ai servigi
di <i>Mastino dalla Scala</i>; e il conte della Romagna <span class="fnote">[Chron. Estense, tom. 15 Rer. Ital.]</span>,
cioè <i>Astorgio di Duraforte</i>, accortosi
tardi della pazza sua condotta e
dei mali effetti della sua dislealtà, screditato
se ne tornò oltramonti. A dì 14 di
aprile arrivò al governo di Bologna <i>Giovanni
Visconte</i> da Oleggio. La parzialità
e fidanza grande che aveva in costui
l'arcivescovo, fecero credere a molti
<span class="pagenum" id="Page_622">[622]</span>
ch'egli fosse suo figliuolo. Nel dì 3 di
maggio l'esercito del Visconte andò allo
assedio d'Imola sotto il comando di Bernabò,
con cui furono <i>Francesco degli Ordelaffi</i>
signor di Forlì e <i>Giovanni de' Manfredi</i>
signor di Faenza. Ma dentro v'era
<i>Guido degli Alidosi</i>, che fece una gloriosa
difesa, finchè l'arcivescovo mosse l'armi
sue contro la Toscana. Intanto nel dì 21
di giugno si scoprì un trattato in Bologna;
se vero o finto, io nol saprei dire. Andando
la notte in ronda un uffiziale di Giovanni
da Oleggio, trovò la porta di Strà Castiglione
non serrata con chiave. Imprigionato
il capitano e tormentato, accusò
<i>Jacopo de' Pepoli</i> come congiurato coi
Fiorentini, per ritorre quella città; e
nominò alcuni complici, i quali tormentati
confessarono lo stesso. Fu perciò
preso Jacopo de' Pepoli ed Obizzo suo
figliuolo, dimorante in San Giovanni in
Persiceto, terra che, non men di Crevalcuore
e di Sant'Agata, si diede poco appresso
a Giovanni da Oleggio. Francamente
se ne andò a Milano <i>Giovanni dei
Pepoli</i>, che dimorava allora in Nonantola,
a lamentarsi coll'arcivescovo di quanto
avea operato il di lui uffiziale, pretendendolo
un'iniquità e una mera calunnia.
Gli fu permesso di stare in Milano
coll'assegno d'una pensione mensuale,
purchè facesse venir colà un suo figliuolo,
e cedesse la terra di Nonantola: il che
fu eseguito. Jacopo condannato ad una
perpetua carcere, nell'ottobre fu condotto
a Milano; ma alcuni de' suoi compagni
come rei finirono la vita loro sopra un
patibolo in Bologna. Dacchè Giovanni
Visconte non potea, per li patti fatti col
papa, stendere le sue conquiste verso la
Romagna, rivolse i suoi pensieri alla Toscana.
Sturbò le leghe che andavano maneggiando
in Lombardia i Fiorentini, ed
egli tirò al suo partito i Pisani e tutti i Ghibellini
di quelle parti. Non isbigottiti per
questo i Fiorentini <span class="fnote">[Matteo Villani, lib. 1, cap. 95.]</span>, attesero a premunirsi
contra l'ingordo prete, che colla sua
potenza già si scopriva disposto ad ingoiar
<span class="pagenum" id="Page_623">[623]</span>
tutti i vicini. La prima loro impresa fu
di assicurarsi di Pistoia. V'erano dentro
delle turbolenze per la nemicizia dei
Panciatichi coi Cancellieri; e temendo
che non ne approfittasse il Biscione, il
quale tuttavia faceva dell'amico loro, nel
dì 26 di marzo tentarono di sorprenderla
con una scalata sul fare del giorno. Fallito
il colpo, misero l'assedio a quella
città, e la tennero stretta per qualche
tempo, finchè, venuti gli ambasciatori di
Siena a trattare d'accordo, ottennero sul
fine d'aprile che quel popolo prendesse
alla loro guardia i Fiorentini.
</p>

<p>
Era quasi spirato il mese di luglio,
quando si fecero palesi i disegni dell'arcivescovo
e signor di Milano <i>Giovanni
Visconte</i> contra de' Guelfi toscani. Marciò
il di lui esercito da Bologna alla volta di
Pistoia, ed, impadronitisi della Sambuca,
si accampò sul territorio di Pistoia. Ne
era capitan generale il soprammentovato
<i>Giovanni da Oleggio</i>. Nello stesso tempo
si mossero contro ai Fiorentini gli Ubaldini,
i Tarlati e i Pazzi di Valdarno. Cavalcarono
dipoi le genti del Visconte sul
distretto di Firenze sino a Campi e Peretola;
ma quivi, cominciando a penuriar
di viveri, poco si poterono fermare,
e passarono in Mugello. Cinsero poscia
d'assedio la terra di Scarperia <span class="fnote">[Petrus Azarius, Chron., tom. 16 Rer. Ital.]</span>; ma
quegli abitanti col presidio de' Fiorentini
fecero così valorosa difesa, che, per
quanti assalti si dessero alla terra, non
solo niun vantaggio ne riportarono gli
assedianti, ma furono sempre respinti
con loro danno e vergogna. Sicchè nel
dì 16 di ottobre prese Giovanni da
Oleggio il partito di valicar l'Apennino,
e di tornarsene collo screditato suo esercito
a Bologna, senza aver preso un castello
di conto. Per sì felice avvenimento
furono in gran gloria ed allegria i Fiorentini,
e ne scapitò forte l'onore dell'arcivescovo
di Milano. Nè si dee tacere
che nel mese di settembre, mandando i
Perugini in aiuto dei Fiorentini secento
de' lor cavalieri, tutta bella gente d'armi
<span class="pagenum" id="Page_624">[624]</span>
<i>Pier Saccone</i> de' Tarlati, che avea ricevuto
un sussidio di quattrocento cavalieri
tedeschi dal capitano del Visconte,
postosi in agguato, gli assalì; e, benchè
sulle prime restasse egli prigione, pure
riavuto sconfisse i Perugini con far prigioni
trecento de' lor cavalieri, e prendere
ventisette bandiere. Nel novembre
seguente esso Pier Saccone per tradimento
entrò in Borgo San Sepolcro,
terra molto ricca, e se ne impadronì:
nè i Perugini, con tutto il loro sforzo,
poterono impedire ch'egli non acquistasse
ancora le rocche, le quali si erano
tenute forti per qualche tempo. Intanto
per la guerra insorta fra i Veneziani e
Genovesi, dall'una e dall'altra repubblica
fatto fu un forte armamento <span class="fnote">[Chron. Estense, tom. 15 Rer. Ital.]</span>; ma
più in Genova, dove si allestirono sessantaquattro
galee con gran copia d'armati,
e massimamente di balestrieri,
sotto il comando di <i>Paganino Doria</i>. Passata
questa possente flotta nel mese di
luglio nel golfo di Venezia, recò danno
a varii luoghi, e poi dirizzò le prore verso
Negroponte, dove erano i prigioni di
lor nazione. Trovarono in quel porto
tredici o più galee veneziane; v'ha chi
scrive che le presero, e mandarono a
Genova colle mercatanzie; e chi, avere il
general de' Veneziani attaccato ad esse
il fuoco. Tennero gran tempo i Genovesi
assediata quella città, e l'assalirono in
fine con tal empito, che v'entrarono per
forza, e liberarono i lor prigioni; ma,
conoscendo di non poter tenere quel
luogo, dopo avergli dato fuoco in più siti,
se ne andarono a Pera. Intanto i Veneziani
collegatisi coi Catalani, o vogliam
dire col re d'Aragona <span class="fnote">[Chron. Veronens., tom. 8 Rer. Ital. Chron.
Estense, ubi supra.]</span>, nemico spacciato
de' Genovesi, gli spedirono ventitrè
corpi di galee, perchè le armasse di sua
gente, siccome egli fece. Altre ventisette
ne armarono nobilmente gli stessi Veneziani.
Unitisi questi legni in Sicilia, fecero
vela nel novembre verso l'Arcipelago, e
<span class="pagenum" id="Page_625">[625]</span>
raccolti altri di lor bandiera che erano
in Levante, si trovarono i Veneziani
avere una flotta di sessanta galee, che
svernò in quelle parti. Intanto i Genovesi
s'erano impadroniti dell'isola di Tenedo,
togliendola ai Greci, ed aveano
dato il sacco ad altre loro terre: dopo
di che passarono anch'essi il verno in
quelle contrade. Nel dì 3 di giugno dell'anno
presente passò all'altra vita <i>Mastino
dalla Scala</i> signore di Verona e Vicenza,
principe rinomato e temuto assaissimo
in vita sua, e di cui, più che di
altri, Giovanni Visconte cercò l'amicizia
e paventò il valore. Lasciò, oltre a molti
bastardi, dopo di sè tre figliuoli legittimi,
cioè <i>Can Grande secondo, Can Signore</i> e
<i>Paolo Alboino</i>. Era tuttavia vivente <i>Alberto
dalla Scala</i> suo fratello, e questi si contentò
che anche i nipoti fossero eletti e
proclamati signori. Ma, o sia che al solo
<i>Can Grande</i> fosse data la signoria con
suo zio, oppure che gli altri suoi due minori
fratelli cedessero: certo è che il
governo restò in mano di Can Grande
dopo la morte d'<i>Alberto</i>, la quale avvenne
a dì 13 di settembre dell'anno seguente,
senza che di lui restasse prole
alcuna legittima. Riuscì nell'anno presente
al pontefice <i>Clemente VI</i>, siccome
già accennammo, di mettere pace fra il
<i>re Lodovico</i> d'Ungheria e il <i>re Luigi</i> di
Napoli: laonde gli affari di quest'ultimo
cominciarono a prosperare, e i baroni a
poco a poco vennero a riconoscerlo per
loro signore.
</p>

<hr />
</div>

<div class="chapter">
<h2 class="hidden" id="MCCCLII">MCCCLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclii</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Innocenzo VI</span> papa 1.</td>
  </tr>
  <tr>
    <td><span class="smcap">Carlo IV</span> re de' Romani 7.</td>
  </tr>
</table>

<p>
Fu questo l'ultimo anno della vita
di papa <i>Clemente VI</i> <span class="fnote">[Raynaldus, Annal. Eccles.]</span>. Infermatosi egli
in Avignone, passò all'altra vita nel
dì 6 di dicembre. Lasciò dopo di sè
la lode d'essere stato pontefice d'animo
grande, liberale e limosiniere. Acquistò
Avignone alla Chiesa, e in quella città
<span class="pagenum" id="Page_626">[626]</span>
fece di sontuose fabbriche, per eternar
ivi il soggiorno de' papi, se avesse potuto,
con grave mormorazion degl'Italiani, e
specialmente di Roma. Non si guardò
neppur egli d'impiegare il danaro della
Chiesa in guerre. Attese, benchè con poco
frutto, a seminar la pace fra tutti i
principi cristiani, non avendo preso partito
se non nella guerra di <i>Filippo re</i> di
Francia contra dell'Inglese: nel che consumò
molto tesoro. Il Baluzio <span class="fnote">[Baluz., Praefation. ad Vit. Papar. Aven.]</span>, che si
sforza di difendere i suoi papi avignonesi
dalle querele e censure degl'Italiani, i
quali non si possono ritenere dal detestare
la permanenza de' papi in Provenza,
siccome cagione di tanti disordini della
corte pontificia, di Roma ed anche dell'Italia;
dovette credere picciola cosa
l'essere divenuti que' pontefici schiavi
delle voglie dei re di Francia e di Napoli;
e la dissolutezza in cui cadde la lor
corte fra le delizie d'Avignone. Sotto lo
stesso Clemente VI non solamente essa
non migliorò, ma peggiorò di molto, perchè,
per attestato di Matteo Villani <span class="fnote">[Matteo Villani, lib. 2, cap. 43.]</span>,
questo papa in ingrandire ed arricchire
i suoi parenti, non conobbe limite, e <i>la
Chiesa rifornì di più cardinali suoi congiunti,
e fecene di sì giovani e di sì disonesta
e dissoluta vita, che ne uscirono
cose di grande abbominazione</i>. Nè il papa
stesso fu in ciò esente da taccia, non essendosi,
allorchè era arcivescovo, guardato
dalle femmine: e neppur nel papato
si seppe contenere, andando a lui le grandi
donne, come i prelati; e specialmente
la contessa di Turena tanto fu possente
in cuore di lui, che per lei facea gran
parte delle grazie. Giunse poi l'avidità
di far danaro ad innumerabili riserve ed
espettative di benefizii, e a conferire a
molti lo stesso benefizio, che in fine toccava
a chi avea la fortuna di carpire il
breve dell'<i>Anteferri</i>. Lascio gli altri disordini
della corte avignonese, onde nacquero
non pochi scandali, in guisa che
taluno diede il nome di Babilonia, non
<span class="pagenum" id="Page_627">[627]</span>
già alla santa Chiesa romana, sempre
salda nelle vere dottrine, ma al dissoluto
vivere di quella corte, nel mentre che
Roma, legittima sede e vescovato proprio
de' romani pontefici, andava di male in
peggio per la lontananza de' suoi pastori,
e tutte le sue città erano ormai cadute
in mano de' tiranni. Nel dì 18 del suddetto
dicembre s'affrettarono i cardinali
di eleggere un papa a lor modo, per prevenire
il re di Francia, che veniva in
fretta ad Avignone per farne uno a beneplacito
suo <span class="fnote">[Vita Innocentii VI, P. II, tom. 3 Rer. Ital.]</span>. Cadde l'elezione nel
<i>cardinale Stefano di Alberto</i>, nato nella
diocesi di Limoges, vescovo allora d'Ostia,
personaggio provveduto di molta
scienza, zelo e giustizia, che prese il nome
d'<i>Innocenzo VI</i>. Non tardò egli a
riformare alcuno de' più gravi abusi che
correvano sotto il suo antecessore, annullando
le riserve di tanti benefizii e
tante commende, delle quali non erano
mai sazii i porporati e prelati d'allora,
ordinando ancora la residenza ai vescovi
e agli altri benefiziati, che dianzi correvano
a darsi bel tempo alla corte pontificia,
e ad uccellar nuovi benefizii. Riformò
ancora il lusso della sua corte e
de' cardinali, che era giunto all'eccesso;
e cominciò a conferire i benefizii a persone
di merito, laddove prima si davano
per raccomandazione de' favoriti senza
esame di dottrina e di costumi.
</p>

<p>
Nel dì 13 di febbraio dell'anno presente
vennero in vicinanza di Costantinopoli
i Veneziani e Genovesi, tutti pieni
d'odio e d'invidia gli uni contra degli
altri <span class="fnote">[Caresin., Histor., tom. 12 Rer. Ital. Georgius
Stella, Annal. Genuens., tom. 17 Rer. Ital. Matteo
Villani, lib. 2, cap. 59.]</span>. Menavano i primi un'armata di
settantacinque galee tra le proprie e le
armate da' Catalani, e quelle di <i>Giovanni
Cantacuzeno imperador</i> de' Greci loro
confederato. Ne era generale <i>Nicoletto
Pisani</i>. La flotta de' Genovesi, comandata
da <i>Paganino Doria</i>, ascendeva a sessantaquattro
galee. Terribil fu quella battaglia,
<span class="pagenum" id="Page_628">[628]</span>
fatta in più parti e con più rimesse. Vi si
sparse gran sangue, e in fine parve che
la vittoria fosse de' Genovesi. Imperciocchè
il generale de' Catalani, e molti nobili
e più di due mila persone dalla parte dei
Veneziani e Catalani vi rimasero uccise;
e furono prese da' nemici quattordici galee
venete, dieci de' Catalani e due de' Greci,
e circa mille e ottocento uomini. Ma
avendo anche i Genovesi perdute tredici
loro galee, oltre a sei che erano fuggite,
ed essendo morti nel conflitto più di settecento
della lor gente, fra' quali non
pochi de' principali cittadini di Genova,
neppur essi cantarono il trionfo. Si ritirarono
i Veneziani, perchè più malconci
degli altri, e si accinsero a riparare il
danno, per tentare miglior fortuna in un
altro combattimento. I Genovesi all'incontro,
per vendicarsi del Cantacuzeno,
chiamati in loro aiuto i Turchi, che vi
andarono con sessanta legni armati, e
ricevute da Genova dieci altre galee, si
misero ad assediar Costantinopoli, e ridussero
a tale quella città, che nel dì 6
di maggio obbligarono l'imperadore greco
a dimandar la pace, che fu stabilita con
molto loro vantaggio pel commercio, e
coll'espulsione de' Veneziani e Catalani
da Costantinopoli, ma con vergogna del
nome cristiano. Seguì nell'anno presente
in Napoli la coronazione del <i>re Luigi</i> e
della <i>regina Giovanna</i> per mano di un
legato apostolico, correndo la festa della
Pentecoste nel dì 27 di maggio. Con gran
solennità fu eseguita quella funzione <span class="fnote">[Raynaldus, Annal. Eccles. Matteo Villani,
lib. 3, cap. 8.]</span>,
essendovi intervenuti quasi tutti i baroni
e vassalli del regno, a' quali fu conceduto
un generale indulto di tutte le passate
ribellioni: con che tornò a fiorir la pace
in quelle contrade. Ma il papa permise al
re Luigi la corona, a condizione che, se
mai premorisse a lui la regina Giovanna
senza figliuoli, il regno pervenisse a
<i>Maria</i> di lei sorella, e Luigi dimettesse il
titolo di re, con riassumere quello di
principe di Taranto. Per cacciar poscia
<span class="pagenum" id="Page_629">[629]</span>
dal regno Corrado Lupo, il quale con
grosso corpo di Tedeschi s'era afforzato
a Nocera de' Pagani, altro mezzo non
ebbe il re Luigi che di adoperar l'efficace
ricetta dell'oro, ottenendo da lui quanto
volle, collo sborso di trentacinque mila
fiorini. Fece anche ritornare alla sua
ubbidienza la città dell'Aquila. Ma perchè
era rimasto nel regno <i>fra Moriale</i>,
che cogli Ungheri teneva tuttavia il castello,
ossia la città d'Aversa, mandò il
re Luigi per <i>Malatesta da Rimini</i> con
dargli il titolo di vicario del regno. Andò
colà Malatesta con quattrocento cavalieri,
e continuò a perseguitare i ladroni,
a tener nette e sicure le strade, e a far
pagare le colte. Finalmente si voltò contra
di fra Moriale, ed assediò Aversa, tenendola
talmente stretta per tutto il dicembre,
che il costrinse a renderla, e insieme
tutto il tesoro da lui adunato con
tante ruberie, fuorchè mille fiorini d'oro
che il re per sua bontà gli permise di
asportare.
</p>

<p>
Furono guerre nell'anno presente
in Toscana. Quivi sussistevano tuttavia
sparse qua e là molte soldatesche di <i>Giovanni
Visconte</i> <span class="fnote">[Matteo Villani, lib. 3, cap. 35.]</span>. Francesco Castracani
degli Interminelli, dopo aver tenuto l'assedio
più di quattro mesi a Barga, terra
de' Fiorentini in Garfagnana, sconfitto da
essi Fiorentini, lasciò ivi gli arnesi e molti
prigionieri nel mese di ottobre. Bettona,
terra ricchissima, che non la cedeva alle
città <span class="fnote">[Petrus Azarius, Chron., tom. 16 Rer. Ital.]</span>, fu assediata dai Perugini, presa
ed interamente disfatta. Pier Saccone dei
Tarlati ebbe delle percosse da' Fiorentini.
Gravissime scosse di tremuoto gran danno
recarono in Toscana ed in altre parti.
Spezialmente in Borgo Santo Sepolcro <span class="fnote">[Chron. Caesen., tom. 14 Rer. Ital.]</span>
nel dì 26 di dicembre e ne' susseguenti
si rovesciò la maggior parte degli edifizii,
colla morte di circa due mila persone.
Roma in questi tempi, per le civili discordie
de' nobili e del popolo, provava anche
essa non pochi affanni. Ne fu cacciato
<span class="pagenum" id="Page_630">[630]</span>
Luca Savelli da Rinaldo Orsino senatore.
Fecero anche i Romani esercito contra
Viterbo, ma vergognosamente se ne tornarono
a casa. Nel dì 15 del mese di
marzo infermatosi in Ferrara <i>Obizzo
marchese</i> d'Este <span class="fnote">[Chron. Estense, tom. 15 Rer. Ital. Cortus,
Histor., tom. 12 Rer. Ital.]</span>, fatti a sè venire i
cinque suoi figliuoli, cioè <i>Aldrovandino,
Niccolò, Folco, Ugo</i> ed <i>Alberto</i>, a lui nati
da Lippa dagli Ariosti, e poi legittimati
col matrimonio, li fece cavalieri, e compartì
lo stesso onore ad altri nobili
ferraresi, modenesi, padovani e d'altre
città. Poscia nel dì 19 o 20 d'esso mese
compiè il corso di sua vita, lasciando
nel popolo un gran desiderio di sè e
un giusto motivo di lagrime. Il maggiore
de' suoi figliuoli, cioè <i>Aldrovandino</i>,
nel giorno seguente fu nel pieno consiglio
di quella città, e così in quello di Modena,
eletto signore. Se l'ebbe a male <i>Francesco
Estense</i>, figliuolo del <i>marchese Bertoldo</i>,
che fin allora era stato in isperanza
di succedere in quel dominio; e però nel
dì 2 d'aprile, fingendo di non vedersi sicuro
in Ferrara, se ne absentò, e ritirossi
a Padova, poscia in Milano, dove si diede
ad ordir delle tele contra del marchese
Aldrovandino, delle quali parlerò a suo
luogo. Per testimonianza del Gazata <span class="fnote">[Gazata, Chron. Regiens., tom. 18 Rer. Ital.]</span>,
storico di questi tempi, nè suddito della
casa d'Este, Aldrovandino era signor
buono, persona d'onore, giusto e savio.
</p>

<hr />
</div>

<div class="chapter">
<h2 class="hidden" id="MCCCLIII">MCCCLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccliii</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Innocenzo VI</span> papa 2.</td>
  </tr>
  <tr>
    <td><span class="smcap">Carlo IV</span> re de' Romani 8.</td>
  </tr>
</table>

<p>
Il poco profitto che faceano l'armi
di <i>Giovanni Visconte</i> in Toscana l'indusse
finalmente a cercare o ad ascoltare
trattati di pace coi comuni di Firenze,
Siena e Perugia <span class="fnote">[Matteo Villani, lib. 3, cap. 59.]</span>. E tanto più vi condiscese
egli, perchè ben seppe che quei
comuni aveano fatto gagliardo ed efficace
maneggio per far calare in Italia
<span class="pagenum" id="Page_631">[631]</span>
Carlo IV re de' Romani: il che a lui non
piaceva. Tenutosi dunque un congresso
fra gli ambasciatori in Sarzana, nel gennaio
di quest'anno fu stabilita e poi pubblicata
la pace con condizioni onorevoli
per ambedue le parti. Seguitando più che
mai l'izza de' Genovesi e Veneziani, i primi
allestirono sessanta galee, e fecero
lega con <i>Lodovico re</i> d'Ungheria, principe
che non avea mai dimesso l'odio e
le pretensioni sue contra de' Veneziani
per le città della Dalmazia. Infestarono
ancora l'Adriatico con alcuni loro legni,
e fecero delle insolenze fino alla città di
Venezia. Dal canto loro anche i Veneziani
rinnovarono la lega con <i>Pietro re</i> di
Aragona a danni de' Genovesi, essendosi
convenuti che questo re armasse trenta galee
al suo soldo, e venti al soldo de' Veneziani.
Se ne armarono altre venti in Venezia,
di modo che misero insieme una flotta di
settanta galee. Vennero ad unirsi coi Catalani
i legni veneti verso la Sardegna <span class="fnote">[Georgius Stella, Annal. Genuens., tom. 17
Rer. Ital.]</span>,
e i Genovesi affrettatisi con cinquantadue
galee per trovarli separati, non ostante la
loro unione, vennero a battaglia nel dì 29
di agosto verso Loiera, ossia alla Linghiera.
La più ardita ed arrischiata gente che
fosse allora in mare erano i Genovesi, e
perciò sprezzatori d'ognuno. Quivi si
fiaccò la loro alterigia. Per viltà d'Antonio
Grimaldi loro ammiraglio, che con
diecinove galee se ne fuggì, rimase il rimanente
sconfitto. Di loro perirono circa
due mila persone; trenta galee vennero
in potere dei vincitori, e da tre mila e cinquecento
furono i prigioni, fra' quali molti
de' grandi e principali di Genova. Col calore
di questa vittoria occuparono dipoi
i Catalani varie terre suddite dei Genovesi
in Sardegna; ma avendo anche voluto
soggiogare il giudice d'Arborea, ne
ebbero sì cattivo mercato, che perderono
l'acquistato, e la maggior parte ancora di
quel che possedevano prima. Avvilironsi
talmente per la disavventura suddetta i
Genovesi, che parea loro d'essere affatto
<span class="pagenum" id="Page_632">[632]</span>
perduti. Tutto era lamenti e pianto; trovavansi
anche in gran penuria di viveri,
senza poterne ricevere per mare, perchè
i nemici ne erano padroni. Nè per terra
ne poteano sperare, perchè <i>Giovanni Visconte</i>
arcivescovo di Milano, che già avea
l'occhio a profittar delle loro disgrazie,
non ne lasciava passare. Crebbe dunque
la confusione in Genova, e le fazioni dei
Guelfi e Ghibellini risvegliate l'accrebbero
a dismisura. Venne finalmente quel
popolo, con istupore d'ognuno, alla risoluzione
di darsi al medesimo Giovanni
Visconte. Pietro Azario, non so come,
scrive <span class="fnote">[Petrus Azarius, Chron., tom. 12 Rer. Ital.]</span> che Simonino Boccanegra allora
doge ne fece il trattato, per ricavarne
anche del vantaggio in suo pro, quando
il Boccanegra tanto prima era stato
deposto, ed in que' tempi <i>Giovanni di Valente</i>
portava questo titolo. Adunque nel
dì 10 di ottobre l'arcivescovo fece prendere
il possesso di Genova con settecento
cavalieri e mille e cinquecento fanti, diede
loro per governatore <i>Guglielmo marchese
Pallavicino</i> di Cassano; ampie provvisioni
di grano v'inviò, e insieme di
danaro: sicchè rifiorì quivi la pace, ogni
discordia cessò, e il coraggio tornò in
cuore a quell'ardito popolo. Lodansi gli
storici genovesi del governo del Visconte,
perchè li trattò con amore; fece fabbricar
l'orologio del pubblico, fin qui cosa
nuova fra loro, e slargare le strade
da Genova a Nizza con grande utilità
della mercatura; e rimise in credito le
armi e la potenza de' Genovesi, siccome
diremo all'anno seguente.
</p>

<p>
<i>Fra Moriale</i>, cavaliere di Rodi, e non
già del Tempio, che fu cacciato da Aversa,
s'era acconcio col <i>prefetto di Vico</i>, e con
esso lui avea inutilmente assediato Todi.
Perchè non correano le paghe, costui,
siccome uomo avvezzo alle prede, staccossi
da lui, e cominciò a formare una
di quelle compagnie di soldati ladroni e
masnadieri che abbiam di sopra veduto;
nè questa fu già la prima, come stimò
Matteo Villani. Fatto correr voce per
<span class="pagenum" id="Page_633">[633]</span>
l'Italia che darebbe soldo a tutti, mise
insieme da mille e cinquecento barbute
e più di due mila fanti, e cominciò le sue
imprese dal vendicarsi di <i>Malatesta</i> signor
di Rimini, che gli avea fatto sì brutto
giuoco in Aversa. Era Malatesta all'assedio
di Fermo, ed avea ridotta quasi
all'estremo quella città, quando fra Moriale,
ad istanza di <i>Gentile da Mogliano</i>,
signore o tiranno di quella terra, costrinse
Malatesta a ritirarsi. Cresciuto
poi di gente, si diede a saccheggiar le terre
della Marca e il contado di Fano.
L'anno fu questo, in cui papa <i>Innocenzo
VI</i> <span class="fnote">[Raynaldus, Annal. Eccles.]</span>, veggendo oramai tutte le città
della Chiesa in Italia cadute in mano di
tiranni; e massimamente dolendogli che
il prefetto da Vico avesse ultimamente
occupate quasi tutte le terre del Patrimonio
e di Roma, ed anche Orvieto;
spedì in Italia <i>Egidio Albornoz</i> cardinale
spagnuolo, personaggio di gran petto e
mente, che avvezzo nelle armi prima di
portare la sacra porpora, sapea far non
meno da generale d'armata che da legato
apostolico. Con ampia facoltà venuto egli
in Italia, magnificamente fu accolto e
trattato in Lombardia per tutte le città
dall'arcivescovo di Milano, fuorchè in
Bologna, dove nol lasciò entrare. Nel dì
11 di ottobre arrivò a Firenze, e poscia
ito a Montefiascone, ebbe sulle prime il
contento di tirar con un accordo i Romani
a riceverlo per protettore, e a seco
unirsi contra di <i>Giovanni da Vico prefetto
di Roma</i>, signor di Viterbo, ed usurpatore
di tante terre della Chiesa romana.
Di grandi dissensioni e guerre nell'agosto
di quest'anno erano state in
Roma per le fazioni degli Orsini, Colonnesi
e Savelli. Il popolo a furore avea
lapidato e morto <i>Bertoldo degli Orsini</i>
senatore <span class="fnote">[Vita di Cola di Rienzo, Antiquitat. Ital.]</span>; ma finalmente, coll'eleggere
loro tribuno Francesco Baroncelli,
cioè il notaio del senatore, ridussero le
cose in migliore stato; ma il rimedio fu
di corta durata, e però si mise la città
<span class="pagenum" id="Page_634">[634]</span>
sotto la protezione del valente cardinale
legato.
</p>

<p>
Per li buoni uffizii della corte pontificia,
cioè del fu <i>Clemente VI</i> papa, erano stati
da <i>Lodovico re</i> d'Ungheria rimessi in libertà
sul fine dell'anno precedente i
Reali di Napoli <span class="fnote">[Chron. Estense, tom. 15 Rer. Ital.]</span>, tenuti fino allora prigioni,
cioè <i>Roberto principe</i> di Taranto e
<i>Luigi duca</i> di Durazzo, coi lor fratelli.
Nel gennaio di questo anno giunsero a
Venezia, e furono ben accolti dipoi nei
suoi Stati da <i>Aldrovandino marchese</i> di
Este, e in fine giunsero a Napoli. Si udì
poco fa menzione di <i>Gentile da Mogliano</i>
signore di Fermo, e delle discordie fra lui
e <i>Malatesta</i> padrone di Rimini. Non avea
forse Gentile da contrastare con sì possente
e valoroso nemico. Venuto in Lombardia,
niun aiuto potè ricavar da <i>Giovanni
Visconte</i>, nè dal <i>marchese Aldrovandino</i>.
Da <i>Francesco degli Ordelaffi</i> signor di Forlì,
e nemico de' Malatesti, ottenne dodici
bandiere; ma nel viaggio furono disfatte,
e quasi tutte prese in un'imboscata dal
<i>Malatesta</i>, il quale, prevalendosi della vittoria,
passò dipoi all'assedio di Fermo;
ma, interpostosi l'arcivescovo Visconte,
tregua fu fatta sino al dì 20 d'agosto.
Finita questa, <i>Galeotto de' Malatesti</i> col fratello
Malatesta tornò a stringere d'assedio
la medesima città. Nel dì 26 d'agosto
il <i>marchese Francesco</i> d'Este, che s'era ritirato
da Ferrara, unito un poderoso esercito
nella Romagna e Marca, in compagnia
di Malatesta giovane, figliuolo del
suddetto <i>Malatesta</i>, venne sul Ferrarese,
credendosi d'ingoiare la città d'Argenta.
Ma avendola il marchese Aldrovandino
signor di Ferrara premunita con poderosa
guarnigione, e vedendo il Malatesta
vano il suo tentativo, passò ad impadronirsi
di Porto Maggiore. Le forze di Aldrovandino
e una malattia sopraggiunta
ad esso Malatesta li fecero ritornar colle
bandiere nel sacco a Rimini a dì 26 di
agosto. Si erano nello stesso tempo mossi
anche i Mantovani e Padovani ai danni
d'Aldrovandino. In sua difesa uscì in
<span class="pagenum" id="Page_635">[635]</span>
campagna <i>Can Grande dalla Scala</i>: il che
bastò a dissipar questi nuvoli, e a far conoscere
al marchese chi dovea egli tener
per amico e chi per nemico.
</p>

<hr />
</div>

<div class="chapter">
<h2 class="hidden" id="MCCCLIV">MCCCLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccliv</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Innocenzo VI</span> papa 3.</td>
  </tr>
  <tr>
    <td><span class="smcap">Carlo IV</span> re de' Romani 9.</td>
  </tr>
</table>

<p>
Diedesi con vigore in quest'anno il
<i>cardinale Egidio Albornoz</i> legato apostolico
a ricuperar dalle mani de' tiranni le
terre della Chiesa <span class="fnote">[Raynald., Annal. Eccles.]</span>. Mirando Roma
sempre in confusione, si avvisò di adoperare
uno strumento alquanto strano
per mettere al dovere le teste sempre inquiete
e divise dei Romani, e per frenar
la prepotenza de' grandi. Cioè avendo
seco Niccolò di Lorenzo, ossia <i>Cola da
Rienzo</i>, uomo benchè di cervello stravagante,
pure ben provveduto di lingua e
di vaste idee, il mandò colà, dopo averlo
provato assai destro e fedele nelle azioni
militari da esso cardinale intraprese. Essendo
già stato ucciso il Baroncello, che
era divenuto tiranno <span class="fnote">[Vita di Cola di Rienzo, lib. 2, cap. 17.]</span>, fu ricevuto Cola
in Roma dal popolo con immenso onore.
Chiamò egli tosto all'ubbidienza i baroni
romani oppressori del popolo. Nulla ne
vollero far i Colonnesi, anzi diedero principio
a delle ostilità contro Roma. Allora
Cola con bella armata andò all'assedio di
Palestrina, terra di que' nobili. Altri che lui
vi voleva a disfare quel forte nido; però
tutto confuso se ne tornò a casa. <i>Fra Moriale</i>,
quel gran masnadiere, di cui abbiam
parlato di sopra, dopo avere messa in
contribuzione la Marca e la Toscana,
commesse innumerabili iniquità, e raunato
gran tesoro, capitò a Roma, o per
visitare due suoi fratelli, o perchè chiamato
colà dal senatore, per valersene nei
bisogni della guerra. Fu riferito a Cola
di Rienzo, essere scappato di bocca a costui
che voleva uccidere esso Cola. Il fece
prendere e tormentare, e poi tagliargli
la testa nel dì 29 d'agosto: pena degna
<span class="pagenum" id="Page_636">[636]</span>
de' suoi misfatti, e applaudita dagli Italiani,
ma che tirò addosso a Cola una universale
mormorazione de' Romani, perchè
fu creduto un calunnioso pretesto per
ispogliarlo delle ricchezze e prede fatte in
tanti paesi. Una sola parte nondimeno ne
ebbe; la maggiore toccò a Giovanni da
Castello. L'aver poi Cola posta una gabella
sopra il vino, che dispiacque forte,
fatto troncare il capo a Pandolfuccio di
Guido, uomo virtuoso ed amato da tutti,
e varie sue capricciose pazzie che degeneravano
in crudeltà, servirono a fargli
perdere il concetto, e a guadagnarli l'odio
della maggior parte del popolo. Pertanto
nel dì 8 di settembre, levatosi a rumore
esso popolo contra di lui, l'assediò in
Campidoglio, ed attaccò fuoco al palazzo.
Se ne fuggì egli travestito da facchino, ma
riconosciuto, fu ucciso a forza di pugnalate
dall'infuriata gente. Così in breve tempo
ebbero fine due aborti della fortuna,
che diedero molto da ragionar di sè in
questi tempi, insegnando che non è mestier
d'ognuno il fondare de' principati
con fidarsi dell'incostanza de' popoli, e
senza gran provvision di prudenza. Ora
il <i>cardinale Albornoz</i> legato del papa avea
già fatto pubblicar le scomuniche pontificie
contra chiunque occupava in Italia
gli Stati della Chiesa romana; ma perchè
queste armi senza le temporali alla pruova
si truovano spuntate, mosse l'esercito
suo contra di loro <span class="fnote">[Matteo Villani, lib. 4, cap. 10.]</span>. Il primo assalito
fu <i>Giovanni da Vico</i> prefetto. Costui trattò
tosto di pace, ma poco tardò a mancar
di parola; e però il legato gli tolse Toscanella
e l'assediò in Orvieto. Per paura
di peggio, il prefetto andò a gittarsegli ai
piedi, e gli consegnò quella città. Seppe
far meglio i suoi affari <i>Gentile da Mogliano</i>
signore di Fermo, perchè, senza
voler aspettare la forza, andò spontaneamente
a trovare il cardinal legato a Foligno,
e gli diede la tenuta di Fermo: atto
così gradito da esso legato, che dichiarò
Gentile gonfalonier della Chiesa romana.
</p>

<p>
<span class="pagenum" id="Page_637">[637]</span>
</p>

<p>
Strepitosa novità accadde in Verona.
<i>Can Grande dalla Scala</i>, signore di quella
città, era ito a Bolzano in compagnia di
<i>Can Signore</i> suo fratello, per abboccarsi
col <i>marchese di Brandeburgo</i> suo cognato <span class="fnote">[Chron. Veronense, tom. 8 Rer. Ital. Chron.
Estense, tom. 15 Rer. Ital.]</span>.
<i>Fregnano dalla Scala</i> suo fratello
bastardo colse questo tempo per effettuare
il disegno di torgli la signoria: intorno
a che già passava intelligenza fra
lui e i Gonzaghi signori di Mantova. Nella
notte del dì 17 di febbraio, ossia ch'egli
fosse d'accordo con <i>Azzo da Correggio</i>,
lasciato da Can Grande per governatore
di Verona, oppur, come vuole il Gazata <span class="fnote">[Gazata, Chron. Regiens., tom. 18 Rer. Ital.]</span>,
che Fregnano fattolo, a sè venire,
gli minacciasse la morte, se non acconsentiva,
amendue sparsero voce, esser
giunte lettere che portavano la morte
improvvisa di Can Grande, e mossero la
guarnigione ad uscir di Verona, con farle
credere che <i>Bernabò Visconte</i> veniva con
gente a quella volta. Nella seguente mattina
Fregnano con <i>Alboino</i>, suo fratello
minore e legittimo, cavalcò per la città, e
si fece proclamar signore. In aiuto suo
giunse ancora <i>Feltrino</i> ed altri da Gonzaga
con assai nobiltà e milizia di Mantova.
Nel dì 24 d'esso mese <i>Bernabò
Visconte</i>, chiamato in soccorso da Fregnano,
oppur mosso da speranza di pescare
in quel torbido, comparve con ottocento,
ovvero con tre mila barbute e
con altra soldatesca, e dimandò di entrare
in Verona. I Gonzaghi, per timore
ch'egli occupasse la città, indussero Fregnano
a negargli l'entrata, cosicchè Bernabò,
vedendosi deluso, tentò per forza di
voler superare una porta; ma, conoscendo
l'impossibilità dell'impresa, giudicò meglio
di ritornarsene a Milano. Per questo
fu da alcuni creduto che anche l'arcivescovo
di Milano avesse tenuta mano a
questo fatto. Volarono intanto gli avvisi
di tal tradimento a Can Grande, che non
perdo tempo a tornarsene indietro. Assicuratosi
di Vicenza, con quelle truppe
<span class="pagenum" id="Page_638">[638]</span>
che avea e che potè raunare, arrivò la
notte stessa a Verona, dappoichè se ne
era partito Bernabò. Dal custode della
porta di Campo Marzo fu lasciato entrare
in città, e tosto fece intonare: <i>Viva Cane,
e muoiano i traditori</i>. Fatto giorno, Cane
passò il ponte, ed ebbe all'incontro Fregnano
coi suoi, che fece lunga battaglia,
ma in fine vi lasciò la vita insieme con
Paolo Pico dalla Mirandola, eletto da lui
per podestà di Verona, ed altri suoi partigiani.
Sollevatosi tutto il popolo in favor
di Cane, fu preso Feltrino da Gonzaga
co' suoi consorti e soldati, e corse
pericolo della vita; ma in fine si riscattò
con trenta mila fiorini d'oro. Dopo sì
felice avvenimento nello stesso mese
giunse a Verona il <i>marchese di Brandeburgo</i>
con assai gente per aiutar Cane,
ma non vi fu più bisogno di lui.
</p>

<p>
Per la troppo cresciuta potenza di
<i>Giovanni Visconte</i> arcivescovo di Milano,
e perchè l'ingordigia sua non era per far
mai punto fermo, si collegarono insieme
la <i>repubblica di Venezia</i>, il <i>marchese Aldrovandino</i>
signor di Ferrara e Modena <span class="fnote">[Chron. Estense, tom. 15 Rer. Ital. Gazata,
Chron. Regiens., tom. 18 Rer. Ital.]</span>,
i <i>Gonzaghi</i> signori di Mantova e
Reggio, e i <i>Carraresi</i> signori di Padova.
In essa entrò dipoi anche <i>Can Grande
dalla Scala</i> signor di Verona e Vicenza.
L'avere il Visconte occupata Bologna,
e il far tuttodì passar le sue
genti pel Reggiano e Modenese, teneva in
un continuo allarma questi popoli. Men
male perciò fu creduto dall'Estense e dai
Gonzaghi il far testa ad una potenza che
andava a divorar tutto. Ora i Gonzaghi
furono i primi a cominciar la festa, impossessandosi
di alcune navi milanesi,
vegnenti da Venezia col carico di mercatanzie,
ascendenti al valore di settanta
mila fiorini d'oro. Spedì tosto l'arcivescovo
il suo esercito a' danni del Reggiano
e Modenese, con prendere le castella
di Fiorano, Spezzano e Guiglia, e
piantar due forti bastie, oppur una al
<span class="pagenum" id="Page_639">[639]</span>
passo di Santo Ambrosio sul Panaro <span class="fnote">[Petrus Azarius, Chron., cap. 11, tom. 18
Rer. Ital.]</span>.
Erasi unita tutta sotto il comando del
conte Lando Tedesco di Suevia la gran
compagnia, che dianzi ubbidiva a fra
Moriale, accresciuta dipoi a dismisura
pel concorso di chiunque aspirava alle
prede. Queste masnade furono prese al
loro soldo dai collegati, e con esse formato
un esercito di più di trenta mila
armati, combatterono le suddette due bastie,
e voltatisi poi verso Guastalla, e passato
il Po, nel settembre si diedero a
guastare il territorio di Cremona.
</p>

<p>
In questo tempo una mortale infermità
portò all'altra vita <i>Giovanni Visconte</i>
arcivescovo e signor di Milano, e
mise fine alle sue grandiose secolaresche
idee. Discordi sono gli scrittori nell'assegnare
il giorno della sua morte. Nel dì 11 di
settembre scrive il Gazata <span class="fnote">[Gazata, Chron. Regiens., tom. 18 Rer. Ital.]</span>; nel dì 4 di
ottobre Matteo Villani <span class="fnote">[Matteo Villani, lib. 4, cap. 25.]</span>; nel dì cinque
di esso mese, giorno di domenica il Corio <span class="fnote">[Corio, Istoria di Milano.]</span>.
Sto io con quest'ultimo, perchè il
giorno quinto d'ottobre cadde in domenica;
e Pietro Azario <span class="fnote">[Petrus Azarius, Chron. Regiens., tom. 16
Rer. Ital.]</span>, benchè il faccia
morto nel dì 4 d'ottobre, pure confessa
che fu giorno di domenica. Lo
stesso abbiamo dalla Cronica di Matteo
Griffone <span class="fnote">[Matth. de Griffonibus, Chron., tom. 18 Rer.
Italic.]</span>, dalla Bolognese <span class="fnote">[Chron. Bononiens., tom. eod.]</span>, dalla
Piacentina <span class="fnote">[Chron. Placent., tom. 16 Rer. Ital.]</span> e da quella de' Cortusii <span class="fnote">[Cortusiorum Histor., tom. 12 Rer. Ital.]</span>;
e però s'hanno da correggere l'altre storie,
e massimamente gli Annali Milanesi <span class="fnote">[Annales Mediolan., tom. 16 Rer. Ital.]</span>,
che il dicono morto nel dì ultimo
d'ottobre. A lui senza opposizione
succederono i tre suoi nipoti, nati dal fu
<i>Stefano</i> suo fratello, cioè <i>Matteo, Bernabò</i>
e <i>Galeazzo</i>. Gli Stati furono divisi in tre
parti. A Matteo toccarono <i>Lodi, Piacenza,
Parma, Bologna e Bobbio</i>; a Bernabò
<span class="pagenum" id="Page_640">[640]</span>
<i>Bergamo, Brescia, Cremona</i> ed altre terre;
a Galeazzo <i>Como, Novara, Vercelli, Asti,
Alba, Alessandria, Tortona</i> e molte terre
del Piemonte. <i>Milano</i> e <i>Genova</i> rimasero
indivise, e tutti e tre vi comandavano,
camminando fra loro con molta concordia.
Si figurò la lega di Lombardia di
poter più agevolmente ottenere l'intento
suo contro la possanza di Giovanni Visconte,
quando era vivente, col chiamare
in Italia <i>Carlo IV</i> re di Boemia e de' Romani;
e mandò a questo fine ambasciatori;
ma nel medesimo tempo anche il
Visconte facea per mezzo de' suoi delle
belle offerte, promettendogli la corona
ferrea, subito che fosse calato in Italia.
Perciò Carlo, trovando ben disposti gli
animi degl'Italiani, ed ottenuta licenza
dal papa, si mise in viaggio nell'ottobre
di quest'anno con poco accompagnamento
di gente d'armi <span class="fnote">[Cortus. Histor., tom. 12 Rer. Ital.]</span>, e nel dì 3 di
novembre col patriarca d'Aquileia suo
fratello arrivò a Padova, con grande
onore accolto da <i>Jacopino</i> e <i>Francesco
da Carrara</i> signori di quella città. Fu ad
incontrarlo prima del suo arrivo colà <i>Aldrovandino
marchese d'Este</i>, e da che fu
partito da Padova, andò <i>Can Grande dalla
Scala</i> a fargli riverenza a Legnago. Riposossi
in Mantova per qualche settimana
il re Carlo per trattare, se era possibile,
di concordia fra i collegati e i Visconti.
Gli spedirono i fratelli Visconti una nobile
ambasciata con suntuosi regali, promesse
d'aiuti e della corona ferrea. Si
fece valere l'attaccamento loro agl'interessi
dell'imperio, e quanto avesse operato
<i>Matteo</i> lor avolo contro i ribelli della
corona, cioè contro i Guelfi, di modo che
Carlo restò soddisfattissimo di loro, e si
dispose a passare a Milano. Così rimasero
delusi i collegati, che a loro spese
aveano tirato in Italia questo debole principe;
e niun profitto ne ricavarono, essendosi
egli convenuto coi Visconti di
non molestarli, purchè gli dessero la corona
d'Italia, e una buona scorta fino a
Roma per prendere l'altra dell'imperio.
</p>

<p>
<span class="pagenum" id="Page_641">[641]</span>
</p>

<p>
Non avea mancato <i>Giovanni Visconte</i>,
quando era vivente, d'inviare ambasciatori
a Venezia, per mettere pace fra quella
repubblica e quella di Genova. Uno degli
ambasciatori fu il celebre <i>Francesco
Petrarca</i>, al quale nulla servì la sua eloquenza
per condurre a buon fine questo
negoziato. <i>Andrea Dandolo</i> doge e il suo
consiglio, erano sì mal animati contra dei
Genovesi, e malcontenti dell'arcivescovo
per la signoria e protezion presa di quel
popolo, che ricusarono ogni proposizion
d'accomodamento. Colle lor forze e coll'aiuto
dell'arcivescovo armarono essi
Genovesi trentacinque galee <span class="fnote">[Georgius Stella, Annal. Genuens., tom. 17
Rer. Ital. Caresin. Chron. tom. 12 Rer. Ital.]</span>, e ne fu
generale il prode <i>Paganino Doria</i>. Dopo
essere state queste in corso contra dei
Catalani, vennero in Levante in traccia
de' Veneziani, abbruciarono Parenzo, e
presero alcune ricchissime cocche veneziane.
Trovarono poscia a Portolungo
verso Modone, ossia nel porto della Sapienza,
la maggior parte della flotta veneta,
composta di trentacinque galee, sei
grosse navi e venti altri legni minori
sotto il comando di <i>Niccolò Pisano</i>. Nel
dì 4 di novembre virilmente andò il general
genovese ad assalir nel porto la
nemica armata, e tal dovea essere in
questi tempi in credito la bravura de' Genovesi
in mare, oppur fosse altro accidente,
che contra il solito sbigottiti i Veneziani,
senza far molta difesa si diedero
tutti per vinti. Furono condotti que' legni
a Genova con più di cinque mila prigioni,
fra' quali lo stesso general pisano,
e poi bruciati. Per istrada fuggirono ben
due mila de' prigioni fatti; e furono anche
prese da altri legni veneziani due galee
genovesi, che s'erano sbandate dallo
stuolo. Abbiamo da Matteo Villani <span class="fnote">[Matteo Villani, lib. 4, cap. 32.]</span>
minutamente descritto questo avvenimento,
sì funesto alla gloria e potenza
de' Veneziani, e tale che in Venezia molto
si temette che la vittoriosa armata volasse
colà a fare del resto. Risparmiò Iddio
<span class="pagenum" id="Page_642">[642]</span>
l'avviso e il dolore di sì inusitata
sconfitta ad <i>Andrea Dandolo</i>, virtuosissimo
doge di Venezia e scrittore della famosa
Cronica Veneta, da me data alla luce;
imperocchè nel dì 7 di settembre di questo
anno <span class="fnote">[Marino Sanuto, Istor. Venet., tom. 22 Rer.
Italic.]</span> egli era passato a miglior
vita, e in luogo suo nel dì 11 d'esso
mese era stato surrogato <i>Marino Valiero</i>
ossia <i>Faliero</i>. Nè si dee tacere che trovavasi
in questi tempi l'isola di Sicilia
disfatta e ridotta a gran carestia per la
disunione di que' baroni e popoli, stante
la minorità del <i>re don Luigi</i> figliuolo del
<i>re don Pietro</i> <span class="fnote">[Matteo Villani, lib. 4. cap. 3.]</span>, e le due prepotenti fazioni,
l'una de' Catalani, e l'altra de' conti
di Chiaramonte. Per maneggio di <i>Niccolò
Acciaiuoli</i>, gran siniscalco di Napoli <span class="fnote">[Matth. Palmerius, in Vita Nicolai Acciajoli,
tom. 13 Rer. Ital.]</span>,
si accordò il <i>conte Simone di Chiaramonte</i>
con <i>Luigi re di Napoli</i>; e questi spedì
immediatamente colà sei galee con poca
gente d'armi, e molti legni carichi di
grano e di vettovaglia; la qual oste bastò
a fare che le città di Palermo, Trapani,
Milazzo, Mazara, ed altre terre e castella
al numero di cento dodici, alzassero le
bandiere del re di Napoli. Questa era la
congiuntura, in cui il re Luigi s'impadronisse
di tutta la Sicilia; al che non
era mai potuto arrivare in sua vita il <i>re
Roberto</i> con tanti sforzi e possenti spedizioni
da lui fatte per ricuperare quel
regno. Ma in troppa debolezza si trovava
allora il regno di Napoli a cagion delle
guerre passate e di tanti Reali che conveniva
mantenere, fra' quali anche vi fu
<i>Luigi duca di Durazzo</i>, il quale si ribellò,
e bisognò domarlo coll'armi. Gran guadagno
nondimeno fu quello del re Luigi
in Sicilia nell'anno presente, e questo
crebbe anche nel seguente. Pure la Sicilia
giunse a mutar padrone; e in questo
anno i Messinesi occuparono tre galee
ed altri legni pieni di vettovaglie, che
il re Luigi mandava per rinforzo a Palermo.
</p>

<p>
<span class="pagenum" id="Page_643">[643]</span>
</p>

<p>
In occasion della guerra insorta fra
l'arcivescovo Visconte e i collegati, fu
nel dì 10 di giugno alquanto di sollevazione
in Bologna <span class="fnote">[Cronica di Bologna, tom. 18 Rer. Ital.]</span>, perchè da <i>Giovanni
da Oleggio</i> governatore era uscito ordine
che due quartieri della città cavalcassero
armati alla volta di Modena, e il popolo,
mal soddisfatto del governo milanese,
non si sentiva di sacrificar le vite in servigio
di così pesante padrone. Giovanni
da Oleggio, che era un mal arnese, cacciò
per questo in prigione gran copia di cittadini
nobili e plebei; molti ne fece giustiziare,
altri tormentare; e durò assai
giorni questa tragedia. Tolse ancora l'armi
agli abitanti, di modo che di terrore e
confusione era ripiena quella città. Arrivò
poi nel dì 21 d'agosto sul contado
di Bologna parte dell'esercito de' collegati,
di cui era capitan generale <i>Francesco
da Carrara</i>, uno de' due signori di
Padova, e si unì colla gran compagnia
del <i>conte Lando</i> Tedesco. Saccheggiando
e bruciando le ville di quei contorni, arrivarono
fin presso alla città di Bologna.
Secondo i Cortusii <span class="fnote">[Cortus. Histor., tom. 12 Rer. Ital.]</span>, avrebbono potuto
impadronirsene; ma il conte Lando, che,
secondo il costume di quegl'iniqui masnadieri,
mentre militava per l'una parte,
sapea servire all'altra nemica, ne impedì
l'acquisto, e dipoi ricusò di combattere
le due bastie del passo di Sant'Ambrosio;
e per questa cagione s'ebbe da lì
innanzi gran sospetto della fede di costui;
e Francesco da Carrara, temendone qualche
tradimento, giudicò meglio di ritirarsi
a Padova, e di lasciare il baston
del comando in vece sua a <i>Feltrino da
Gonzaga</i>.
</p>

<hr />
</div>

<div class="chapter">
<h2 class="hidden" id="MCCCLV">MCCCLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclv</span>. Indiz. <span class="smcap lowercase">VIII</span>.</td>
  </tr>
  <tr>
    <td><span class="smcap">Innocenzo VI</span> papa 4.</td>
  </tr>
  <tr>
    <td><span class="smcap">Carlo IV</span> imperadore 1.</td>
  </tr>
</table>

<p>
Sul principio di quest'anno giunse a
Milano <i>Carlo IV re</i> de' Romani, accompagnato
da pochi dei suoi, ma con gran
<span class="pagenum" id="Page_644">[644]</span>
magnificenza ricevuto da <i>Galeazzo e Bernabò
Visconti</i>, e suntuosamente regalato
da essi <span class="fnote">[Matteo Villani, lib. 4, cap. 39.]</span>. Gli fecero vedere in mostra
tante migliaia di cavalieri e fanti che
aveano, e parte finsero d'avere al loro
soldo, facendo far varie comparse alle
medesime loro truppe: tutto, come diceano,
ai servigi di sua maestà. Nella festa
dell'Epifania, cioè nel dì sei di gennaio,
egli prese la corona ferrea dalle mani di
<i>Roberto arcivescovo</i> di Milano. Se crediamo
a Matteo Villani, scrittore di grande
autorità, la di lui coronazione fu fatta
in Monza; ma verisimilmente egli prese
abbaglio, avendo noi una folla di scrittori,
ed alcuni ancora di essi contemporanei,
che l'asseriscono celebrata nella basilica
di Sant'Ambrosio in Milano. Oltre agli
storici da me citati altrove <span class="fnote">[Muratorius, de Coron. Ferrea, tom. 2, Anecdot.
Latin.]</span>, ci assicurano
di questo gli Annali Milanesi <span class="fnote">[Annales de Mediolan., tom. 16 Rer. Ital.]</span>,
le Croniche Piacentina <span class="fnote">[Chronic. Placentin., tom. eod.]</span>, Bolognese <span class="fnote">[Cronica di Bologna, tom. 18 Rer. Ital.]</span>,
Sanese <span class="fnote">[Cronica Sanese, tom. 15 Rer. Ital.]</span> e Cesenate <span class="fnote">[Chronic. Caesen., tom. 14 Rer. Ital.]</span>, il Gazata <span class="fnote">[Gazata, Chron. Regiens., tom. 18 Rer. Ital.]</span>, il
Rebdorfio <span class="fnote">[Rebdorfius, Annal.]</span> ed altri. Volevasi veramente
far questa funzione in Monza, ciò apparendo
da un breve di papa <i>Innocenzo VI</i>
rapportato dal Rinaldi <span class="fnote">[Raynaldus, Annal. Eccles.]</span>, ma dovette
vincerla l'arcivescovo e il popolo di Milano,
che la vollero in Sant'Ambrosio,
secondo l'antico rito. Da Milano passò
Carlo a Pisa. Bollivano fiere discordie
in quella città per la fazione de' Bergolini,
cioè de' Gambacorti e di Cecco Agliati, che
dominava, e l'altra de' Raspanti, che si
opponeva alla prima. Aprirono tali dissensioni
la strada al re per assumere di concordia
de' cittadini (sforzata nondimeno
per conto de' Gambacorti) il dominio di
quella città, e di mettervi le sue guardie.
Dopo essere stato a Lucca, e dipoi a Siena,
dove, a petizione del popolo commosso,
<span class="pagenum" id="Page_645">[645]</span>
annullò il reggimento dei Nove,
divenuto troppo odioso alla città, s'inviò
alla volta di Roma. Prima non avea seco
più di mille cavalieri, la maggior parte
datagli dai fratelli Visconti. Ne arrivarono
in Toscana dalla Germania ben
quattro altre migliaia, tutta bella gente,
con gran baronia e colla <i>regina Anna</i>
moglie del medesimo re. Con questa sì
poderosa scorta se n'andò egli a Roma,
dove nel dì quinto d'aprile, giorno solenne
di Pasqua di Risurrezione, fu conferita
a lui e alla regina moglie nella vaticana
basilica la corona imperiale dal <i>cardinal
Pietro di Beltrando</i> vescovo d'Ostia, deputato
a ciò dal sommo pontefice. Con qual
ordine e magnificenza il popolo romano
in questi tempi incontrasse gl'imperadori
e i legati apostolici, si raccoglie da una
memoria da me prodotta nelle Antichità
Italiane <span class="fnote">[Antiquit. Italicar., Dissert. XXIX, pag. 855.]</span>. Lo stesso dì (che così era
ne' patti) il nuovo imperador Carlo IV,
senza potersi fermare di più in Roma,
si mise in viaggio alla volta della Toscana,
dove tutti i popoli l'aveano riconosciuto
per sovrano <span class="fnote">[Matteo Villani, lib. 5, cap. 20.]</span>, e gli stessi Fiorentini
collo sborso di cento mila fiorini
d'oro aveano da lui impetrato degli ampli
privilegii. In Siena <span class="fnote">[Chron. Senense, tom. 15 Rer. Ital. Cortus.
Hist., tom. 12 Rer. Ital.]</span> volle maggiormente
mutar quel governo, con far signore
della città <i>Niccolò patriarca</i> di Aquileia
suo fratello naturale; ma poco durò
questa novità. Fu vergognosamente deposto
e cacciato il buon prelato. Attendeva
questo imperadore più a far danaro che
a guarir le piaghe dell'Italia; e perchè
i Lucchesi, allora sottoposti al comune
di Pisa, gli esibirono gran somma d'oro,
parve a lui che sarebbe stato un peccato il
lasciar cadere in terra così vistosa offerta.
Traspirato in Pisa questo troppo disgustoso
trattato, mosse il popolo a sollevarsi
nel dì 21 di maggio. Furono creduti
autori di questo furor popolare i Gambacorti,
perchè i più de' grandi e del
<span class="pagenum" id="Page_646">[646]</span>
popolo traevano alle loro case; e di questa
congiuntura si prevalsero i Raspanti
loro nemici per atterrarli. Gran battaglia
fu nella città fra i soldati dell'imperadore
e del popolo; ma in fine rimasero rotti
i cittadini, e si quetò il rumore. A sette
dei Gambacorti per tal cagione fu troncato
il capo. La commozion di Pisa animò
il popolo di Lucca a tentar la sua
liberazione dal giogo de' Pisani, e giacchè
l'imperadore, fattosi dare il castello dell'Agosta,
vi avea messo presidio de' suoi
Tedeschi, altro non restava che di cacciar
dalla città i soldati pisani. Adunque nel
dì 22 di maggio, fatte entrare in Lucca
molte masnade di contadini, levarono la
terra a rumore; ma, afforzatisi i Pisani
in alcune case, diedero tempo al comune
di Pisa di spedire colà un grande sforzo
di gente, che non solamente sostenne la
città, ma costrinse ancora i Tedeschi a
consegnar loro il castello dell'Agosta.
Veggendosi dunque l'imperadore mal
sicuro in Pisa, per quanto era avvenuto,
ed insieme oltraggiato dai Sanesi e malveduto
dai Fiorentini, non volle far più
lunga dimora in Pisa, e si ritirò a Pietrasanta,
dove con gran gelosia si fermò più
giorni. Quindi passò per gli Stati dei
fratelli Visconti, ma senza che fosse
lasciato entrare in città alcuna, fuorchè
in Cremona, dove fu ammesso coll'accompagnamento
di poca gente e disarmata.
Di là poi passò in Boemia, seco
portando molto oro, ma molta vergogna
ancora.
</p>

<p>
Gli affari del <i>cardinale Egidio</i> legato apostolico
parve che sul principio dell'anno
prendessero cattiva piega; imperciocchè
<i>Gentile da Mogliano</i>, creato da lui gonfaloniere
di santa Chiesa, fellonescamente
gli ritolse la città di Fermo <span class="fnote">[Cronica di Rimini, tom. 15 Rer. Ital. Matteo
Villani, lib. 4, cap. 52.]</span>. Questo
avvenne per maneggio di <i>Malatesta</i> signor
di Rimini suocero suo, che, rappacificatosi
con lui, l'indusse a ribellarsi, e gli
diede soccorso di gente. Passava ancora
nemicizia tra <i>Francesco degli Ordelaffi</i>
<span class="pagenum" id="Page_647">[647]</span>
signore di Forlì e il suddetto Malatesta.
Al vedersi ambedue esposti alla forza
del cardinale legato, personaggio risoluto
di voler ricuperare gli Stati della Chiesa,
ed anche scomunicati e fin dichiarati
eretici dal medesimo (perocchè allora
ci volea poco a sfoderare ancora questa
arma), fecero pace insieme, e si collegarono
con Gentile, per resistere unitamente
tutti e tre al valente cardinale. Nell'aprile
di quest'anno riuscì al suddetto signore
di Forlì con ducento cavalieri di metterne
in rotta quattrocento del legato, che si
erano posti in agguato, credendosi di
farlo prigione. Diversa fu la fortuna di
<i>Galeotto de' Malatesti</i>, fratello del poco fa
mentovato Malatesta. Era egli gran maestro
di guerra, e si trovava all'assedio di
un castello di Recanati, dove si era ben
fortificato. Ma più di lui ne seppe <i>Ridolfo
da Camerino</i>, capitano della gente della
Chiesa, che vigorosamente l'assalì in
quel sito, e, dopo ostinata battaglia, sbarattò
le di lui genti, e fece prigione lo
stesso Galeotto ferito in più parti. Per
questa vittoria l'esercito pontificio cavalcò
fino alle porte di Rimini, prese Santo
Arcangelo, Verrucchio e due altre castella
vicino a Rimini, e, fabbricate alcune bastie
intorno a quella città, ne formò un
blocco. Non vi volle di più, perchè Malatesta
cominciasse nel mese di maggio a
maneggiare un accordo col legato, il
quale da uomo saggio non ebbe difficoltà
di accettarlo, e di accordargli assai oneste
condizioni, contentandosi ch'egli restituisse
Ancona ed alcune altre terre alla
Chiesa, e ritenesse il dominio di Rimini,
Pesaro, Fano e Fossombrone, riconoscendole
nondimeno dalla Sede apostolica,
e pagando l'annuo censo. Ciò fatto, i
fratelli Malatesti giurarono fedeltà, e
prestarono da lì innanzi onoratamente
braccio al cardinale per l'altre sue imprese.
Per questo accordo intimidito il
popolo di Fermo, e per non provare il
meritato gastigo della sua ribellione, nel
mese di giugno levò rumore nella città
contra Gentile da Mogliano, e il costrinse
<span class="pagenum" id="Page_648">[648]</span>
a ritirarsi nella rocca, dove restò poi
assediato dalla gente del legato, e costretto
a capitolare. Gli lasciò il legato tre
castella, ma, non contentandosene colui,
gliele ritolse dipoi: laonde andò ramingo
a finir malamente i suoi giorni in altri
paesi. Anche i <i>Polentani</i> signori di Ravenna
e Cervia si ridussero all'ubbidienza
del legato, se pur non fu nell'anno
seguente.
</p>

<p>
Governava intanto tirannicamente
<i>Giovanni Visconte</i> da Oleggio la città di
Bologna a nome di <i>Matteo Visconte</i> <span class="fnote">[Petrus Azarius, Chron., tom. 16 Rer. Ital.
Matth. de Griffonibus, Chron. Bonon., tom. 18 Rer.
Ital. Cronica di Bologna, tom. eod.]</span>.
Perchè <i>Galeazzo Visconte</i> fratello di Matteo
gli occupò nel contado di Como un
buon castello colla valle di Belegno a lui
spettante, se ne lamentò; ma per quanto
se ne dolesse, non gli fu mai fatta giustizia.
Mandò ancora Matteo Visconte a
Bologna delle persone con ordine di fare
il sindacato al medesimo Giovanni. Uomo
di gran coraggio e di maggiore astuzia
era l'Oleggio, e, chiamandosi offeso per
tal trattamento, determinò di farne tal
vendetta che tornasse anche in suo pro.
Pertanto ben disposte le cose, nel dì 18
di aprile mise in armi tutti i suoi parziali,
cioè i Maltraversi e Ghibellini; fece prigioni
gli uffiziali di Matteo Visconte; in
breve tempo tirò alla sua ubbidienza
tutte le castella forti del contado, a riserva
di Bazzano, che si sostenne fedele
ai Visconti; e si fece proclamar protettore,
o, come altri scrivono, signore di
Bologna. Una contribuzione da lui fra
poco imposta di venti mila fiorini d'oro
ai cittadini, cagionò di gravi lamenti, ma
convenne pagarla. Ad istanza ancora dei
Maltraversi, cioè de' Ghibellini, fece prendere
quattrocento cittadini guelfi, sospetti
d'essere a lui contrarii, e li mandò ai
confini; tali nondimeno e tante furono le
doglianze del popolo, che stette poco a
richiamarli. Di questo colpo sì pregiudiziale
ai Visconti si rallegrarono forte i
collegati lombardi: nè tardò il <i>marchese
<span class="pagenum" id="Page_649">[649]</span>
Aldrovandino</i> d'Este a spedir dei buoni
aiuti all'Oleggio, per tenerlo saldo nell'usurpato
dominio. All'incontro, ne furono
turbatissimi i Visconti, e tosto inviarono
il <i>marchese Francesco d'Este</i> con
un esercito sul Bolognese, che recò molti
danni a quelle ville e tentò anche di
prendere Bologna, ma ne fu bravamente
respinto.
</p>

<p>
Intanto nel dì 26 di settembre venne
a morte <i>Matteo Visconte</i>, personaggio di
molta avvenenza, che non avea pari nella
facondia, e superava anche i suoi fratelli
nelle virtù, se non ch'era stranamente
guasto dalla lussuria. Comune fama fu
ch'egli morisse di veleno datogli da' suoi
due fratelli <i>Bernabò</i> e <i>Galeazzo</i> <span class="fnote">[Petrus Azarius, Chron., tom. 16 Rer. Ital.
Corio, Istor. di Milano. Matth. de Griffonib., Chron.,
tom. 18 Rer. Ital.]</span>; chi
immaginò perchè gli fosse scappato di
bocca, essere bella cosa il dominar senza
compagni; e chi perchè, essendo egli bestialmente
perduto nella libidine, e facendo
incetta di belle donne nobili, ad onta
ancora de' lor genitori o mariti, temerono
che ne seguisse un dì qualche sollevazione.
Fors'anche la sfrenata lussuria sua
il consumò. Certo è ch'egli, quasi all'improvviso,
mancò di vita. Giacchè non lasciò
dopo di sè maschi, divisero i due
fratelli la di lui eredità. A <i>Bernabò</i> toccarono
Lodi, Parma e la perduta Bologna,
colle castella di Marignano, Pandino
e Vavrio; a <i>Galeazzo</i> Piacenza, Bobbio,
Monza, Vigevano ed Abbiate. Milano fu
diviso in due parti, e Genova restò indivisa.
Non passarono due mesi che lo
scaltro <i>Giovanni da Oleggio</i> intavolò un
trattato di pace con Bernabò Visconte;
e seguì infatti, credendosi per tal via
Bernabò di poter meglio ottenere il suo
intento, cioè di atterrarlo, essendosi convenuto
ch'egli metterebbe i podestà in
Bologna: Giovanni da Oleggio ne godrebbe
il dominio sua vita natural durante;
e questo dopo morte ritornerebbe a
Bernabò. Con gran festa e solenni bagordi
fu pubblicata questa pace in Bologna
<span class="pagenum" id="Page_650">[650]</span>
nel dì 7 di dicembre. Signoreggiavano
in Padova <i>Jacopino da Carrara</i> e
<i>Francesco da Carrara</i> nipote suo; e sembrava
fra loro un'invidiabil concordia <span class="fnote">[Matteo Villani, lib. 5.]</span>.
Era Francesco generale della lega di
Lombardia contro ai Visconti. Preso un
pretesto, cavalcò a Padova, e nel dì 18
di luglio nell'ora di cena fece mettere le
mani addosso allo zio, e il mandò prigione
in una fortezza, dove con suo comodo
finì quello che gli restò di vita.
Sua moglie <i>Margherita da Gonzaga</i> con un
figliuolino d'un anno fu rimandata a
Mantova, e Francesco prese tutta la signoria
di Padova. Secondo i Cortusi <span class="fnote">[Cortus. Histor., tom. 12 Rer. Ital.]</span>,
Jacopino tramava insidie alla vita di Francesco
per mezzo di Zambone Dotti, che
convinto fu messo in una gabbia di ferro,
e poscia ucciso da' suoi stessi parenti.
Altrettanto dicono i Gatari <span class="fnote">[Gatari, Cron. di Padov., tom. 17 Rer. Ital.]</span>, con aggiugnere
che fra le mogli d'essi due signori
era insorta emulazione, e quindi essere
venuto il trattato di avvelenare Francesco.
Comunque sia, per attestato del
Villani, non si potè levar di testa a molti,
che unicamente per la malnata cupidigia
di dominare, abborrente ogni compagnia
sul trono, Francesco da Carrara inventasse
quelle accuse, affine di sbrigarsi di
suo zio, e di regnar solo. Un'altra più
funesta scena si fece vedere quest'anno
in Venezia <span class="fnote">[Sanuto, Istor., tom. 22 Rer. Ital. Caresinus,
Chron., tom. 12 Rer. Ital.]</span>. Sulla cadrega di legno di
Marino Faliero doge di Venezia una mattina
si trovò scritto: <i>Marin Faliero dalla
bella moglie: altri la gode, ed egli la mantiene</i>.
Perchè, scoperto il malfattore, cioè
Michele Steno, non ne fu fatta aspra giustizia
dagli avogadori, cotanto se ne
sdegnò il doge, che si diede a macchinar
una congiura coi popolari, per far tagliare
a pezzi i nobili, e farsi egli signore di
Venezia. Dovea scoppiar la mina nel dì
15 d'aprile; ma prima di quel tempo,
traspirato un sì nero disegno, poste le
<span class="pagenum" id="Page_651">[651]</span>
mani addosso al doge, nel luogo stesso,
dove avea fatto il giuramento nell'assunzione
al ducato, fu a lui tagliata la testa
nel dì 17 d'aprile, e a molti de' congiurati
il capestro abbreviò la vita. Fu poscia
eletto doge nel dì 21 d'esso mese <i>Giovanni
Gradenigo</i>.
</p>

<p>
Fecero in quest'anno all'uscita di
maggio essi Veneziani una svantaggiosa
pace col popolo di Genova <span class="fnote">[Matteo Villani, lib. 5, cap. 48.]</span>. Per lo
contrario, alcune navi de' Genovesi fieri
corsari nel mese di giugno s'impadronirono
a tradimento della città di Tripoli
in Barberia. La preda quivi fatta in danari
e mobili preziosi ascese ad un milione
ed ottocento mila fiorini d'oro. Circa
sette mila furono i prigioni fra uomini e
donne. E quantunque il loro comune non
approvasse, o facesse vista di disapprovar
quel fatto, pure si mantennero in
quella città, finchè trovarono un ricco
saraceno, a cui la venderono per cinquanta
mila doble d'oro, e se ne tornarono
in fine a Genova con infinite ricchezze,
le quali fecero lor poco pro, perchè
quasi tutti in breve tempo capitarono
male, o tornarono in povero stato. Dai
collegati di Lombardia, dappoichè si furono
accorti delle ribalderie e della corrotta
fede del <i>conte Lando</i> Tedesco, fu licenziata
la gran compagnia de' suoi masnadieri;
e sentendo costoro che v'era
guerra in Puglia contro <i>Luigi re di Napoli</i>,
come gli avvoltoi alle carogne, così
trassero anche essi a quella volta; nè
trovando contraddizione, andarono malmenando
il paese, e poi passarono in Terra
di Lavoro, accostandosi anche alla
stessa città di Napoli. Avea raccolto da
varie parti <i>Niccolò degli Acciaiuoli</i> siniscalco
circa mille barbute di gente tedesca,
e pareva che il re Luigi volesse uscire
in campo contra di que' ribaldi. Nulla se
ne fece, anzi, perchè non correano le
paghe, molti di que' mille uomini d'armi
si andarono ad unire alla gran compagnia
del conte Lando, che sguazzava alla
barba de' regnicoli. In fine il re Luigi,
<span class="pagenum" id="Page_652">[652]</span>
per levarsi d'addosso un sì grave fardello,
s'accordò di pagare a quegli assassini
cento cinque mila fiorini d'oro, trentacinque
mila in contanti, e il resto in due
rate, purchè se ne andassero. Bisognò
per questo torchiar le borse de' Napoletani
e dei mercatanti, non senza gravi
lamenti di que' popoli, i quali fecero per
questo anche una sedizione popolare, che
non ebbe conseguenza. Intanto <i>don Luigi
d'Aragona</i> re di Sicilia coll'aiuto dei
Catalani avea ripigliate alcune delle terre
occupate dal re di Napoli; ma non potè
proseguire il corso della vittoria, perchè
la morte il rapì nel mese di novembre
nella sua verde età. Gli succedette <i>don
Federigo</i> suo minor fratello, di cui presero
cura i Catalani, restando più che
mai l'isola lacerata e sconvolta per la
fazion contraria de' Chiaramontesi.
</p>

<hr />
</div>

<div class="chapter">
<h2 class="hidden" id="MCCCLVI">MCCCLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclvi</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Innocenzo VI</span> papa 5.</td>
  </tr>
  <tr>
    <td><span class="smcap">Carlo IV</span> imperadore 2.</td>
  </tr>
</table>

<p>
La pace conceduta da <i>Bernabò Visconte</i>
a <i>Giovanni da Oleggio</i> si scoprì in
fine fatta per tradirlo <span class="fnote">[Cronica di Bologna, tom. 18 Rer. Ital.
Matthaeus de Griffonibus, Chron., tom. eod. Matteo
Villani, lib. 6, cap. 6.]</span>. Certamente
l'Oleggio la conservò con tutta onoratezza;
ma Bernabò, fingendo di volere
far guerra al marchese di Ferrara, mandò
sul Bolognese con assai combattenti
Arrigo figliuolo di Castruccio, già signore
di Lucca, il quale, entrato in Bologna, cominciò
a manipolare una congiura contra
dell'Oleggio. La buona fortuna e insieme
l'avvedutezza di Giovanni gli fecero
scoprir la trama. Arrigo di Castruccio,
due conti da Panigo ed altri non pochi
ebbero tagliata la testa per questo; e
per tal tradimento non sapendosi più
l'Oleggio indurre a fidarsi de' Visconti,
si collegò con <i>Aldrovandino d'Este</i> marchese
di Ferrara, e cogli altri alleati contra
de' medesimi Visconti, e fedelmente
proseguì da lì innanzi in questa lega. Tale
<span class="pagenum" id="Page_653">[653]</span>
fu il frutto che riportò Bernabò dalla
scoperta sua infedeltà. Avea intanto <i>Galeazzo
Visconte</i> suo fratello disgustato
<i>Giovanni Paleologo</i> marchese di Monferrato,
principe per valore, per potenza ed
accortezza molto riguardevole <span class="fnote">[Petrus Azarius, Chron., cap. 12, tom. 16
Rer. Ital.]</span>. Bastava
anche ad alienar l'animo d'ogni
vicino dai Visconti la smoderata loro superbia
ed insaziabilità, per cui niuno dei
principi si credea più sicuro in casa sua.
Era il marchese di Monferrato unito coi
Beccheria di Pavia, anzi, come vicario
generale costituito da <i>Carlo IV</i> Augusto,
teneva un buon piede in quella città. Perciò
mandò la sfida a Galeazzo, le cui città
confinavano col suo marchesato. Se l'intese
cogli Astigiani, signoreggiati allora
dai Visconti contro i patti ch'essi aveano
stabilito col fu <i>Luchino Visconte</i>. Ora il
marchese Giovanni s'impadronì della medesima,
allora possente e buona, città di
Asti, con un giudizioso stratagemma; e
tuttochè i fratelli Visconti inviassero gran
gente in aiuto al castello, che tuttavia si
tenea per loro, ebbe tal vigore il marchese,
che quella fortezza venne alle sue
mani. Tolse anche a Galeazzo la città di
Alba <span class="fnote">[Matteo Villani, lib. 6, cap. 3.]</span>, e gli fece ribellare Cherasco,
Chieri e tutte le terre del Piemonte, e si
strinse dipoi in lega con <i>Amedeo conte di
Savoia</i>, appellato il <i>conte verde</i>. Rivolsero
i due fratelli Visconti il loro sdegno
contra di Pavia, e con grandi forze nel
mese di maggio andarono ad assediar
quella città da ogni parte, risoluti di non
levare il campo, se prima non la riducevano
alle loro voglie. Ma, per non impiegar
ivi troppa gente, la strinsero dipoi
con tre bastie, e ne seguirono varii combattimenti
coi Pavesi. Intanto Bernabò,
intento ad altre imprese, spedì due mila
cavalieri, grossa fanteria ed un copioso
naviglio per Po all'assedio di Borgoforte
sul Mantovano. Ma di là furono fatti sloggiare;
nè andò molto che i Pavesi, animati
da un soccorso loro inviato dal marchese
<span class="pagenum" id="Page_654">[654]</span>
di Monferrato, e più dalle prediche
di frate Jacopo Bussolari dell'ordine agostiniano,
a cui aveano gran divozione e
fede <span class="fnote">[Chronic. Placentin., tom. 16 Rer. Italic.]</span>, usciti di città nel dì 27 di maggio,
presero valorosamente quelle bastie,
abbruciarono il naviglio che i Visconti
teneano sul Ticino, e con gran guadagno
di munizioni ed arnesi rimasero liberi
affatto per ora dai loro artigli. Oltre a
ciò, <i>Filippo</i> ed <i>Ugolino da Gonzaga</i>, signori
di Mantova e Reggio, venuti a Modena <span class="fnote">[Johann. de Bazano, Chron. Mutin., tom. 15
Rer. Ital.]</span>,
ed uniti con Ugolino da Savignano
capitano delle genti di <i>Aldrovandino
marchese</i> d'Este, nel dì 6 di febbraio
andarono per assalire l'esercito de' Visconti,
che, venuto sul Reggiano, avea
quivi fabbricata una bastia, cioè una di
quelle fortezze di legno che si piantavano
allora, e ben munite faceano e sosteneano
gran guerra. Ritirossi l'armata
nemica, e, dato l'assalto alla bastia, fu
presa colla strage di molti, e col far prigioni
circa quattrocento soldati. Poscia
nel dì 10 d'esso mese marciarono a
San Polo, che era assediato da' nemici, e
li misero in fuga, con prendere ducento
uomini e trecento cavalli. Un'altra buona
percossa ebbero le genti del Biscione,
cioè da Bernabò, a Castiglione delle Stiviere,
sul finire d'agosto. Dopo aver lungamente
assediata quella terra, ne furono
con loro vergogna e danno cacciati dalle
milizie de' Gonzaghi e del marchese di
Ferrara.
</p>

<p>
Intanto, capitata in queste parti la
gran compagnia del <i>conte Lando</i>, quantunque
poco capitale potesse farsi della
fede di costui e della sua gente, pure
l'Estense e i Gonzaghi la presero al loro
soldo. Formata in questa maniera una
poderosa armata di cavalieri e fanti, si
inviarono alla volta di Parma e Piacenza,
ed arrivarono fin sul distretto di Milano,
mettendo a sacco quelle contrade, e commettendo
le enormità tutte che soleano
praticarsi dagli Oltramontani d'allora.
<span class="pagenum" id="Page_655">[655]</span>
Andò poscia la gran compagnia di quei
masnadieri ai servigio di <i>Giovanni marchese</i>
di Monferrato, contro cui aspramente
guerreggiavano i Visconti. Ma qui
non finirono le disgrazie di essi Visconti <span class="fnote">[Petrus Azarius, Chron., tom. 16 Rer. Ital.]</span>.
Il marchese di Monferrato tolse
loro Novara; e se il conte Lando, uomo
di corrotta fede, avesse secondato i di
lui disegni, avrebbe fatto delle maggiori
conquiste. Il peggio fu che Genova in questo
anno a dì 14 di novembre levatasi a
rumore <span class="fnote">[Georgius Stella, Annal. Genuens., tom. 17
Rer. Ital.]</span>, si sottrasse all'ubbidienza
de' Visconti, dimenticandosi ben presto
que' cittadini che coll'appoggio dell'<i>arcivescovo
Giovanni</i> da un basso stato erano
risaliti ben alto. Dacchè quel popolo vide
i due fratelli Visconti, <i>Bernabò</i> e <i>Galeazzo</i>,
impegnati in una guerra sì viva in Lombardia,
e tolte loro varie città dal marchese
di Monferrato, cominciarono a
scoprire la lor voglia di rimettersi in
libertà, e non ne faceano mistero. Trovavasi
in Milano a guisa d'ostaggio <i>Simonino
Boccanegra</i>, che negli anni addietro
era stato doge di Genova. Sapea
ben parlare, e diedesi a far credere ai
Visconti, che se gli avessero permesso di
tornare a Genova, per la pratica ch'egli
avea di quel popolo, gli dava cuore di
pienamente calmarlo. Gli fu creduto, ed
andò. Ma giunto colà, fece tutto il rovescio,
ed egli fu che commosse i cittadini
a ribellarsi, cioè i popoli, perchè i nobili
non furono con lui. Nel dì seguente 15 di
novembre si fece egli proclamar doge di
Genova, e ridusse il governo affatto popolare,
con escluderne i nobili, e mandare
ai confini alcuni de' più potenti.
Dopo di che entrò in lega col marchese
di Monferrato contra de' Visconti. Ma
questo marchese, dacchè si fu impadronito
di Novara, attendendo a conservare
un sì bell'acquisto e ad assediare il castello,
benchè ricercato dalla lega lombarda <span class="fnote">[Chron. Placentin., tom. 16 Rer. Ital. Corio,
Istoria di Milano.]</span>,
ricusò di marciare sul Milanese.
<span class="pagenum" id="Page_656">[656]</span>
Perciò il <i>conte Lando</i> e i collegati
ch'erano a Mazenta, Casorate e Castano,
terre da loro spogliate d'ogni sostanza,
al vedere che ogni dì più s'ingrossava
l'armata de' Visconti, giudicarono
meglio di ritirarsi a Pavia. Quando
eccoti nel dì 13 di novembre il <i>marchese
Francesco d'Este</i> e <i>Lodovico Visconte</i>,
capitani de' fratelli Visconti, che vengono
coll'esercito milanese ad assalirli alla
coda. Se il conte avesse voluto uscir di
strada, e mettersi al largo, avrebbe forse
vinta la pugna; ma siccome egli non istimava
un frullo le genti di Milano, così
non si mise gran pensiero di loro. Il fatto
andò diverso da quello ch'egli pensava;
fu messo in fuga e sbandato l'esercito
suo; molti nobili signori rimasero prigionieri;
e lo stesso conte Lando ebbe
bisogno degli speroni per ritirarsi a salvamento
in Pavia. Fra gli altri vi fu preso
il vescovo d'Augusta, chiamato <i>Marcuardo</i>,
che s'intitolava vicario. All'anno
presente e giorno suddetto vien riferito
questo fatto dall'Annalista Piacentino e
dal Corio; ma, secondo Pietro Azario,
pare che appartenga all'anno seguente,
scrivendo egli che esso conte svernò nel
Novarese, e fece in quel tempo continua
guerra alle ville del distretto di Vercelli;
e che, tornato nella primavera a Mazenta,
sentendo che l'esercito milanese
avea riacquistato Casorate, volle ritirarsi
in aria sprezzante a Pavia, ma ne riportò
la percossa suddetta.
</p>

<p>
Al cardinale <i>Egidio Albornoz</i> legato
apostolico, dopo avere ricuperato il Patrimonio,
il ducato di Spoleti, la marca di
Ancona e buona parte della Romagna, altro
non restava da fare che di sottomettere
<i>Francesco degli Ordelaffi</i> signore di
Forlì, Forlimpopoli e Cesena, siccome ancora
<i>Giovanni</i> e <i>Rinieri</i> de' Manfredi signori
di Faenza. Contra di loro fece predicar
la crociata, e profuse immense indulgenze:
il che, per attestato di Matteo
Villani <span class="fnote">[Matteo Villani, lib. 6, cap. 14.]</span>, servì a ricavar danaro da tutte
le parti, perchè non vi era voto, o peccato
<span class="pagenum" id="Page_657">[657]</span>
che spendendo non si rimettesse ed assolvesse:
il che fu un saccheggio alle borse
di molti paesi, e servì ad ingrassare i
banditori di essa crociata. Andò il cardinale
all'assedio di Faenza, e nello stesso
tempo, cioè nel mese di giugno, perchè
udì che la gran compagnia del <i>conte Lando</i>
veniva di Puglia per entrar nella Marca,
si accostò con altro corpo di gente
alla città d'Ascoli. Quel popolo, temendo
della venuta di quegli assassini, prese il
miglior partito di darsi al legato, che n'entrò
ben volentieri in possesso. Anche il
signore di Fabriano di casa Trinci, che fin
qui s'era tenuto saldo senza cedere agli
ordini del legato, venne in questi tempi
all'ubbidienza sua, e da lui riconobbe
quella signoria. Faenza si arrendè al legato
per patti fatti coi Manfredi signori di
quella terra, a' quali egli lasciò godere alcune
castella <span class="fnote">[Cronica di Bologna, tom. 18 Rer. Ital. Cronica
di Rimini, tom. 15 Rer. Ital.]</span>. V'entrò il cardinale nel
dì 17 di novembre. Fu anche dato il
guasto a Cesena, che ubbidiva allora al signore
di Forlì. Era questa città difesa da
<i>Cia</i> moglie di <i>Francesco</i>, donna di raro
valore e di spiriti virili, la quale, vestendo
l'armi a guisa degli uomini, fece di
molte prodezze, e lungamente difese quella
terra. Una più grave tempesta si scaricò
in quest'anno addosso ai Veneziani <span class="fnote">[Gatari, Ist. Padov., tom. 17 Rer. Ital.]</span>.
<i>Lodovico</i> potentissimo <i>re d'Ungheria</i> da
gran tempo nudriva mal animo contra di
quella repubblica, non tanto per Zara ed
altre città ch'egli pretendeva <span class="fnote">[Caresin., Chron., tom. 12 Rer. Ital.]</span>, quanto
perchè gli avevano negata qualsivoglia assistenza
di navi e di gente per la guerra
fatta al regno di Napoli. Benchè durasse
la tregua di otto anni con quella repubblica,
più non volle aspettare a tentarne la
vendetta. Due poderosissimi eserciti mise
egli insieme; e presi de' pretesti di rottura,
l'uno spinse in Dalmazia, e l'altro inviò
alla volta d'Italia. Richiese ai Veneziani
la Dalmazia e l'Istria; si sarebbe anche
contentato d'un annuo censo; ma sembrando
<span class="pagenum" id="Page_658">[658]</span>
ingiuste e dure tali dimande ai
Veneziani, che da tanto tempo signoreggiavano
quelle contrade, elessero piuttosto
di difendersi con pericolo, che di cedere
con vergogna. Venne in persona il
re Lodovico coll'esercito unghero in Italia
nel mese di giugno, e i Cortusi <span class="fnote">[Cortus. Histor., lib. 11, cap. 8, tom. 12
Rer. Ital.]</span>
(probabilmente con della iperbole) scrivono
che la sua armata fu creduta di cento
mila cavalli. Unironsi con lui i conti di
Collalto, chiamati conti di Trevigi, perchè
tali erano stati i lor maggiori, e quei di
Vonigo ed altri castellani di quelle parti.
Strinse d'assedio la città di Trivigi, e
si impadronì d'Asolo, Ceneda e Conegliano.
Frattanto nel dì 8 d'agosto
giunse al fine di sua vita <i>Giovanni Gradenigo</i>
doge di Venezia, e fu in suo luogo
eletto <i>Giovanni Delfino</i> a dì 14 d'esso
mese. Era questi capitano ossia governator
delle armi venete chiuso in Trivigi,
città allora assediata dal re unghero.
Spedì il senato veneto ambasciatori al re,
pregandolo di lasciarne liberamente uscire
il loro doge. Secondo i Cortusi e i Gatari,
Lodovico cortesemente accordò lor
questa grazia; ma, per attestato del Caresino,
la negò loro, gloriandosi di tenere
assediato un doge di Venezia. Da lì nondimeno
a qualche tempo ne uscì il Delfino,
e felicemente condotto a Venezia
salì sul trono, ma in tempo in cui si trovava
sopraffatta da troppo gravi calamità
la sua repubblica. Per maneggio di <i>Niccolò
Acciaiuoli</i> gran siniscalco riuscì in
quest'anno nel mese di novembre a <i>Luigi
re</i> di Napoli di occupar il fortissimo castello
di Mattagriffone sopra Messina <span class="fnote">[Matteo Villani, lib. 8, cap. 39.]</span>:
per la cui presa e pel bisogno ancora che
aveano di vettovaglia i Messinesi, anche
la città alzò le di lui bandiere: acquisto
che fu creduto dover decidere la controversia
del dominio della Sicilia. In quella
importante città fecero la loro entrata
nel dì 24 di dicembre il <i>re Luigi</i> e la <i>regina
<span class="pagenum" id="Page_659">[659]</span>
Giovanna</i>, e grande allegrezza e gala
nel loro accoglimento fece tutta quella
cittadinanza.
</p>

<hr />
</div>

<div class="chapter">
<h2 class="hidden" id="MCCCLVII">MCCCLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclvii</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Innocenzo VI</span> papa 6.</td>
  </tr>
  <tr>
    <td><span class="smcap">Carlo IV</span> imperadore 3.</td>
  </tr>
</table>

<p>
Quantunque il cardinale <i>Egidio Albornoz</i>
legato del papa tante prodezze
avesse fatto negli Stati della Chiesa, dove
altro non gli restava da sottomettere, se
non l'ostinato <i>Francesco degli Ordelaffi</i>
signor di Forlì e Cesena <span class="fnote">[Matteo Villani, lib. 7, cap. 56.]</span>; pure, per
uno di quei colpi segreti che facilmente
accadono nelle gran corti, fu egli richiamato
dal papa ad Avignone, e mandato
in sua vece al governo dell'armi con
molta autorità <i>Androino abbate di Clugnì</i>,
che s'intendeva più di dire il breviario
che di trattar affari di guerra. Tenne il
cardinale nel dì 27 d'aprile un gran
parlamento in Fano, dove si licenziò, e
raccomandò a tutti la fedeltà verso la
santa Sede; ma, conoscendo ognuno di
che errore e pericolo fosse il lasciar partire
in sì fatte contingenze un uomo di
tanto senno, tutti, ed anche lo stesso abbate
di Clugnì, cotanto lo scongiurarono
di differir almeno sino al settembre la
sua andata, che si fermò. Teneva il cardinale
un trattato coi cittadini di Cesena <span class="fnote">[Chron. Caesen., tom. 14 Rer. Ital.]</span>,
e questo scoppiò nel dì 29 di
esso mese d'aprile. Levò rumore il popolo,
gridando: <i>Viva la Chiesa</i>; e, prese
l'armi, con tal possanza combatterono
contro ai provvisionati di <i>Francesco degli
Ordelaffi</i>, che gli astrinsero a ritirarsi
nella Murata; che così si appellava
quella fortezza. Non potè riparare all'improvviso
colpo la valorosa <i>Cia</i>,
moglie d'esso Ordelaffo; fece bensì ella
tagliar la testa a due suoi consiglieri sospetti
del tradimento, e poi si accinse disperatamente
alla difesa della Murata. Un
gran sacco ed incendio di case fu il regalo
che per tal mutazione toccò a quella
<span class="pagenum" id="Page_660">[660]</span>
misera città. A questo avviso, il cardinale
coi Malatesti e con <i>Roberto degli Alidosi</i>
da Imola corse a Cesena con tutte le sue
forze, ascendenti tra fanti e cavalli a cento
ottanta bandiere. Vinta fu la murata,
e Cia si ritirò nella rocca <span class="fnote">[Vita di Cola di Rienzo, Antiquit. Ital.]</span>. Col continuo
cavare, fu messa sui pontelli la torre
maestra che dava l'entrata in quella
rocca; nè volendosi mai rendere la feroce
donna all'aspetto del pericolo, nè
alle esortazioni di Vanni degli Ubaldini
suo padre, che corse apposta colà, attaccato
il fuoco ai pontelli, fu fatta in
fine cadere la torre, di modo che nel di
21 di giugno restò presa la rocca, e Cia
ritenuta prigione coi figliuoli e nipoti. A
tale conquista succedette quella di Bertinoro;
e, ciò fatto, rivolse il legato le sue
genti contro a Forlì. Ma convenne interrompere
il corso della vittoria, perchè
avendo Francesco degli Ordelaffi implorato
soccorso da <i>Bernabò Visconte</i>, questi,
per non iscoprirsi nemico della Chiesa,
segretamente indusse il conte Lando con
danari (esca sola ricercata da lui) a
condurre nel mese di giugno la gran
compagnia verso la Romagna. Potrebbe
nondimeno essere che senza istigazione
di Bernabò, e alle istanze dell'Ordelaffi
si movesse il conte. Vennero questi masnadieri
nelle vicinanze di Forlì. Erano
quattro mila cavalieri, mille e cinquecento
balestrieri, oltre ad una smisurata
folla di ribaldi e femmine che correvano
alla carogna. La Cronica di Piacenza
ha <span class="fnote">[Chron. Placentin., tom. 16 Rer. Ital.]</span> che fu solamente una parte della
gran compagnia, consistente in soli tre
mila combattenti. Bandì il legato <span class="fnote">[Matteo Villani, lib. 7, cap. 84.]</span> il
perdon generale de' peccati a chi prendea
la croce contra di costoro. Chi non potea
o non volea procedere colle armi, e
massimamente le donne, guadagnavano,
ciò non ostante, il perdono con pagare;
nè passava dì che il legato con questa
buona mercatanzia non ricavasse mille e
mille ducento fiorini d'oro. Benchè si
<span class="pagenum" id="Page_661">[661]</span>
trovasse egli più forte di gente che la
compagnia; pure, temendo di azzardare
una battaglia, meglio amò di far tornare
in Lombardia quegl'iniqui collo sborso
di cinquanta mila fiorini. Pertanto sul
fine d'agosto, dopo aver messo l'assedio
alla città di Forlì, lasciato il governo
dell'armata all'abbate di Clugnì, se ne
tornò accompagnato da <i>Malatesta</i> di Rimini
ad Avignone, glorioso, benchè maltrattato
da quella corte. Nè si dee tacere
che, conoscendo egli che la sorgente di
tanti guai, a' quali era allora sottoposta
buona parte dell'Italia, veniva dalla soverchia
avidità e potenza dei due fratelli
Visconti, stabilì lega offensiva e difensiva
nel dì 28 di giugno con <i>Aldrovandino</i>
marchese d'Este, vicario di Ferrara per
la santa Sede, e di Modena per l'imperio,
coi <i>Gonzaghi</i> signori di Mantova e Reggio,
con <i>Giovanni Visconte</i> da Oleggio
signore di Bologna, con <i>Giovanni marchese</i>
di Monferrato vicario di Pavia, con
<i>Simone Boccanegra</i> doge di Genova, e
coi <i>Beccheria</i> da Pavia. Lo strumento
fu da me dato alla luce <span class="fnote">[Piena Esposizione, Append., num. 14.]</span>. Parve fatta
quella lega contro alla compagnia del conte
Lando, ma esso mirava più oltre.
</p>

<p>
Due mila barbute e gran moltitudine
di fanti inviò in quest'anno sul principio
di giugno <i>Bernabò Visconte</i>, sotto il comando
di Galasso Pio, nel territorio di
Modena, dove fece di gran danno <span class="fnote">[Johann. de Bazano, Chron., tom. 15 Rer. Ital.]</span>.
Venuto il luglio, s'inoltrò quest'armata
fino a Piumazzo sul Bolognese <span class="fnote">[Cronica di Bologna, tom. 18 Rer. Ital.]</span>, parendo
che avesse qualche intelligenza
(e fu anche vero) in Bologna. Nel dì 11
d'esso mese le milizie de' Gonzaghi, dell'Estense
e dell'Oleggio, comandate da
<i>Feltrino Gonzaga</i>, andarono virilmente
ad assalire l'armata nemica, e le diedero
una buona spelazzata, tanto che la costrinsero
a ritirarsi per la via di Nonantola
a Carpi, e poscia al loro paese. Fu
ben costretto alla resa sul fine di gennaio
<span class="pagenum" id="Page_662">[662]</span>
dell'anno presente da <i>Giovanni marchese</i>
di Monferrato il castello di Novara, nè
fu possibile ai Visconti con tutti i loro
sforzi di dargli soccorso; ma perciocchè
il <i>conte Lando</i>, che tuttavia era in quelle
parti colla sua gran compagnia, non si
accordava con <i>Ugolino da Gonzaga</i> capitano
della lega, di più non migliorarono
gl'interessi della stessa lega. Anzi
verso il fine d'agosto peggiorarono <span class="fnote">[Matteo Villani, lib. 7, cap. 98.]</span>;
imperciocchè riuscì ai Visconti di torre
per tradimento ai signori da Gonzaga il
castello di Governolo: il che fu cagione,
per cui i medesimi Visconti, volte a quella
parte la possanza delle lor armi, assediarono
Borgoforte, e se ne impadronirono.
E così trovandosi sciolte le mani
a maggiori imprese, passarono sul Serraglio
di Mantova, e posero l'assedio
alla stessa città di Mantova. Per questo
i collegati, benchè tante volte traditi dal
conte Lando, pure, necessitati da così
strane vicende, tornarono a chiamarlo in
Lombardia al loro soldo. Colà si portò
egli nel mese di ottobre colle sue masnade,
ed unitosi con <i>Ugolino Gonzaga</i> e
coll'altra gente della lega, tutti entrarono
nel distretto di Milano, saccheggiando e
bruciando <span class="fnote">[Petrus Azarius, Chron., tom. 16 Rer. Ital.
Matteo Villani, lib. 8, cap. 18. Chron. Placentin.,
tom. 16 Rer. Ital.]</span>. Lasciati in Castro, castello
del Milanese, mille barbute (le barbute
erano allora uomini d'armi con due cavalli)
e cinquecento fanti, affinchè il nemico
fosse distratto in quelle parti, s'inoltrò
l'armata sul Bresciano. <i>Giovanni
Bizozero</i>, capitan generale di Bernabò,
si levò per questo di sotto a Mantova, e,
andato loro incontro nel mese di dicembre
al passo dell'Oglio, venne a battaglia.
Ostinatamente fu combattuto; ma restò
sconfitto l'esercito del Visconte, e fatto
prigione lo stesso suo capitano con venti
conestabili ed altra gente. Poco differente
fortuna provò un'altra parte dell'armata
d'essi Visconti, la quale, avendo
assediato in Castro i soldati suddetti della
<span class="pagenum" id="Page_663">[663]</span>
lega, si credeva d'ingoiarli; ma fu virilmente
rispinta ed obbligata a ritirarsi.
Seguito io qui l'ordine delle cose e dei
tempi tenuto da Matteo Villani, autore
molto accurato, e che scrivea gli avvenimenti
d'allora, il cui racconto vien confermato
dalla Cronica di Piacenza; perciocchè
le storie di Pietro Azario e del
Corio sembrano a me imbrogliar qui i
tempi e le imprese.
</p>

<p>
Nel maggio di quest'anno <i>Luigi re</i> di
Napoli, dimorante in Messina, facendo
credere a quel popolo di voler quivi tener
la sua corte per sei anni, si avvisò
di far l'assedio di Cattania <span class="fnote">[Matteo Villani, lib. 7, cap. 72.]</span>. Con mille
e cinquecento cavalieri ed assai fanteria
<i>Niccolò degli Acciaiuoli</i> Fiorentino gran
siniscalco formò quell'assedio. Ma da
due galee catalane essendo state prese
due del re Luigi, destinate a portar la
vettovaglia al campo, talmente rimasero
sbigottiti gli assedianti, prima sì baldanzosi,
che si diedero ad una precipitosa
fuga sul fine del suddetto mese, lasciando
indietro tende e bagaglio. Furono inseguiti
dalla guarnigion di Cattania, e maltrattati
dai villani, con restar prigione il
conte Camarlingo. Le storie di Napoli
aggiungono che anche Niccolò Acciaiuoli
fu preso, e riscattato col cambio di due
sorelle del <i>re di Sicilia Federigo</i>, soprannominato
il Semplice. Ma abbiamo da
Matteo Villani, ch'egli per valore d'un
buon destriere si salvò, con aver nondimeno
perduto gran tesoro di gioielli e di
arnesi. Questa disgrazia e la ribellione
molto prima cominciata nel regno di Napoli
da <i>Luigi duca</i> di Durazzo, il quale
s'era unito con Giovanni Pipino conte di
Minerbino, furono cagione che il re Luigi
se ne tornasse a Napoli, per attendere a
quello che più gl'importava nelle congiunture
presenti. Intanto continuava la
guerra di <i>Lodovico re</i> d'Ungheria contra
de' Veneziani nel Trevisano e in Dalmazia.
Sostennero con vigore questo gran
peso i Veneziani in questa parte, ed altrettanto
andavano facendo in
<span class="pagenum" id="Page_664">[664]</span>
Dalmazia <span class="fnote">[Gatari, Istor. di Padova, tom. 17 Rer. Ital.
Marino Sanuto, Istor., tom. 22 Rer. Ital. Cortusiorum
Hist., tom. 12 Rer. Italic.]</span>. Ma nel settembre di quest'anno
accadde che, per tradimento dell'abbate
di San Grisogono, ossia di San Michele di
Zara, una notte furono introdotte con
iscale per le mura le milizie unghere:
laonde quella riguardevol città fu presa,
e non passò l'anno che anche il castello
d'essa fu obbligato a rendersi: disavventure
che in fine fecero prendere al
senato veneto la risoluzion di chiedere
pace, e di ottenerla, siccome diremo all'anno
seguente. Ma intanto penetrato
alle città di Traù e di Spalatro l'avviso
che i Veneziani esibivano al re quelle
due città, il popolo d'esse, per farsi merito
con esso re, a lui si diedero prima
del tempo, senza voler dipendere dall'altrui
volontà. Anche <i>Simone Boccanegra</i>
doge di Genova tanto s'industriò in questo
anno, che ridusse all'ubbidienza sua
Ventimiglia, Savona e Monaco: con che
assai crebbe in riputazione il governo
suo. Era in questi tempi frate Jacopo
Bussolari dell'ordine de' Romitani di santo
Agostino in gran credito in Pavia per la
sua pietà ed astinenza, e più per le sue
ferventi prediche <span class="fnote">[Petr. Azar., Chron., tom. 16 Rer. Ital.
Matteo Villani, lib. 8, cap. 2.]</span>. Perciò, divenuto
arbitro del popolo, il menava a suo piacere.
Non contento egli d'impiegare il
suo talento negli affari spirituali, cominciò
a mischiarsi nel governo temporale.
Tenevasi forte con lui <i>Giovanni marchese</i>
di Monferrato, siccome quegli che aspirava
al dominio di Pavia, città allora di
gran potenza e ricchezze. Un dì (e fu
creduto a suggestion del marchese) perorò
così bene frate Jacopo contro i signori
di Beccheria, signori da gran tempo
di quella città, ma discordi fra loro e
poco timorati di Dio, che indusse il popolo
a scuotere il loro giogo, e a governarsi
a comune. <i>Castellino, Fiorello</i> e <i>Milano</i>,
i primi della suddetta famiglia, essendone
fuggiti, intavolarono segretamente
<span class="pagenum" id="Page_665">[665]</span>
un trattato coi signori di Milano,
pensando col braccio loro di ritornare
in Pavia. Scoperto il negoziato, furono
cacciati della città gli altri da Beccheria,
e presi da cento cittadini loro amici, dodici
de' quali ebbero mozzato il capo.
Quindi venuto a Pavia il marchese di
Monferrato con mille e ducento cavalieri
e quattro mila fanti, mosse il frate
tutto quel popolo, ed egli alla testa loro
marciò sul Milanese, da dove asportò una
sterminata copia d'uve, di cui Pavia pativa
troppa penuria.
</p>

<hr />
</div>

<div class="chapter">
<h2 class="hidden" id="MCCCLVIII">MCCCLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclviii</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Innocenzo VI</span> papa 7.</td>
  </tr>
  <tr>
    <td><span class="smcap">Carlo IV</span> imperatore 4.</td>
  </tr>
</table>

<p>
La gran potenza e i fortunati successi
di <i>Lodovico re</i> d'Ungheria nella
guerra da lui mossa alla repubblica veneta
indussero quel saggio senato a pregarlo
di pace, con rimettere a lui, sapendo
quanto fosse magnanimo, le condizioni
dell'accordo <span class="fnote">[Gattari, Istor. di Pad., tom. 17 Rer Ital.
Matteo Villani, lib. 8, cap. 30.]</span>. Gradì il re così
manierosa offerta, accettò i loro ambasciatori,
e rispose di non voler danari,
perchè niun bisogno avea dell'altrui moneta,
ma bensì che pretendea quello che
anticamente era della sua corona. Però
fu convenuto che a lui restassero le città
dell'Istria, Dalmazia e Schiavonia; e laddove
da tanto tempo indietro il doge di
Venezia si intitolava <i>dux Venetiarum,
Dalmatiae, Croatiae, et quartae partis totius
imperii Romaniae</i>, bisognò ridurre
quel titolario al solo <i>dux Venetiarum</i>. Per
altro il re restituì loro tutte le castella
prese sul Trevisano, con obbligare i Veneziani
a dar pace a tutti que' castellani,
e a fornirgli nelle occorrenze ventiquattro
galee alle spese del medesimo re. In
questa dolorosa maniera terminò la guerra
del re unghero, terrore allora di tutti
i vicini, colla repubblica veneta. Restò
un'amarezza grande di quel senato contra
di <i>Francesco da Carrara</i> signore di
<span class="pagenum" id="Page_666">[666]</span>
Padova, perchè egli avea usato di molte
finezze al re Lodovico e alle sue genti
durante la guerra suddetta di Trivigi;
con lamentarsi inoltre, perchè egli continuamente
avesse somministrato vettovaglie
al campo nemico, senza di che sarebbe
stata presto terminata la guerra
in quelle parti per mancanza di sussistenza.
Rispondeva il Carrarese d'aver
ciò fatto per necessità della vicinanza, e
per salvare il proprio paese, mentre
avrebbono que' Barbari preso per forza
e senza pagamento ciò che si fosse loro
negato. Ma nè queste nè altre ragioni
ritennero i Veneziani dal farne vendetta,
allorchè il tempo propizio loro si presentò.
Era anche stata guerra in regno
di Napoli per la ribellione del <i>duca di
Durazzo</i>: laonde s'erano riempiute d'assassini
e di mala gente tutte quelle contrade.
Ma dacchè il conte di Minerbino,
grande autore e fomentatore di sedizioni,
fu, secondo il suo merito, impiccato,
ebbe campo <i>Niccolò Acciaiuoli</i> gran siniscalco
con altri baroni di metter pace
fra il <i>re Luigi</i> e il suddetto duca, e gli
altri Reali nel maggio di quest'anno. Gran
festa se ne fece, e dacchè furono banditi
dal regno gli uomini d'arme forestieri,
si restituì la tranquillità a quel regno.
</p>

<p>
Tornò nell'aprile di quest'anno <i>Galeazzo
Visconte</i> all'assedio di Pavia per
terra e per acqua <span class="fnote">[Petrus Azarius, Chron., tom. 16 Rer. Italic.]</span>. Perchè fu creduto
che i signori da Beccheria, che erano col
Visconte, fossero gl'istigatori di questa
guerra, fra Jacopo Bussolaro, di cui s'è
parlato di sopra, tanto strepito fece colle
sue prediche, piene in apparenza di zelo,
per la lor distruzione, che il popolo,
uomini, donne e fanciulli corsero a diroccare
e spianare da cima a fondo tutti
i loro bei palagi: impresa veramente nobile
di quel religioso cappuccio, quasi che
peccassero le case, onde meritassero un
sì barbaro gastigo. Grande fu lo sforzo
de' Pavesi per la difesa della città, e fecero
anch'essi un nobile armamento di
navi sul Ticino per resistere al copioso
<span class="pagenum" id="Page_667">[667]</span>
naviglio di Galeazzo, formato in Piacenza <span class="fnote">[Chron. Placent., tom. 16 Rer. Ital.]</span>,
di cui era capitano Fiorello
da Beccheria. Fra queste due armate
navali succedette un giorno un fiero
combattimento ad uno steccato fabbricato
da' Pavesi in quel fiume. Restarono
morti e feriti assaissimi dall'una parte e
dall'altra; ma ne andarono infine sconfitti
i Pavesi; fu distrutto lo steccato, e
quattro lor galeoni con altre barche vennero
in potere de' Piacentini. Durava
nello stesso tempo la guerra di <i>Bernabò
Visconte</i> contro ai Gonzaghi, Estensi e
Bolognesi <span class="fnote">[Chron. Estense, tom. 15 Rer. Ital.]</span>. Nel dì 20 di marzo s'affrontarono
le loro armate a Monte Chiaro,
che era allora del distretto di Cremona,
e tutti menarono ben le mani. La vittoria
si dichiarò in favore de' collegati. Ma
neppur questo servì a vantaggiar gl'interessi
di <i>Ugolino da Gonzaga</i>, perchè i
Visconti dopo una perdita pareva sempre
che comparissero più forti di prima; e
il contado di Mantova, per la perdita di
Governolo e Borgoforte e del Serraglio,
si trovava in gravi angustie e in pericolo
di peggio. Perciò cominciò egli a muovere
parola di pace, e trasse nel sentimento
suo anche <i>Aldrovandino Estense</i>
signore di Ferrara, e <i>Giovanni da Oleggio</i>,
giacchè tutti si consumavano in questa
guerra senza profitto alcuno. Prestò
volentieri orecchio a questa proposizione
anche Bernabò Visconte per desiderio
di rompere il nodo di quella lega, e perchè
a lui nulla costava di far oggi una
pace, e domani il romperla, se gli tornava
il conto <span class="fnote">[Johannes de Bazano, tom. 15 Rer. Ital.]</span>. Spedirono i collegati a
Milano i loro plenipotenziarii, ed in essa
città fu conchiusa e pubblicata la pace
nel dì 8 di giugno. A quel trattato intervennero
anche gli ambasciatori di
<i>Carlo IV imperadore</i>, di <i>Giovanni marchese</i>
di Monferrato, di Venezia e d'altri
signori. E perciocchè <i>Galeazzo Visconte</i>
pretendea la restituzion di Novara e di
Alba, a lui tolte dal suddetto marchese,
<span class="pagenum" id="Page_668">[668]</span>
fu rimessa la decisione di questa pendenza
all'imperadore, il qual poscia decise
che fossero restituite a Galeazzo
quelle due città, e che questi restituisse
al marchese la terra di Novi sul confine
del Genovesato. Per quello che vedremo,
pare che nulla fosse determinato per
conto di Pavia <span class="fnote">[Corio, Istor. di Milano.]</span>. Essendo poi nato nel
settembre un figliuolo a <i>Bernabò Visconte</i>,
ne vollero essere compari al battesimo
<i>Aldrovandino marchese</i> d'Este, <i>Ugolino
da Gonzaga</i> e <i>Giovanni da Oleggio</i>. V'andarono
in persona i due primi coll'accompagnamento
di copiosa nobiltà. L'Oleggio,
volpe vecchia, vi mandò per suo
ambasciatore un suo nipote. Di ricchi
presenti, secondo il costume d'allora,
fecero questi signori a <i>Regina</i> dalla Scala
moglie di Bernabò, e al figliuolo Lodovico.
L'Estense donò una coppa d'oro
piena di perle, anelli e pietre preziose di
valore di circa dieci mila fiorini d'oro; il
Gonzaga sei coppe di argento dorato, e
l'Oleggio molte pezze di panno d'oro e
gran quantità di zibellini. Sotto questo
bel colore comperarono i men forti l'amicizia
dei più forti. Furono anche celebrate
in Milano le nozze di <i>Caterina</i>,
figliuola del fu <i>Matteo Visconte</i>, con <i>Ugolino
da Gonzaga</i>, e si fecero per tal occasione
bellissime giostre e torneamenti
in quella città. Ma <i>Feltrino da Gonzaga</i>,
insospettito che il nipote Ugolino coll'alleanza
contratta coi Visconti l'escludesse
dal dominio di Mantova, prima
che egli tornasse a Mantova, cavalcò a
Reggio, e prese l'intero possesso di quella
città, e provvide di molta gente Suzara,
Reggiuolo e Gonzaga, per impedir gli
attentati del nipote. Ugolino, venuto anch'egli
a Mantova, ad esclusion dello zio
prese in sè tutta la signoria di quella
città, e tra loro da lì innanzi sempre fu
un grosso sangue.
</p>

<p>
Per la pace seguita in Lombardia restò
licenziata la gran compagnia del <i>conte
<span class="pagenum" id="Page_669">[669]</span>
Lando</i> <span class="fnote">[Matteo Villani, lib. 8, cap. 60.]</span>, e questa sen venne sul Bolognese
nel mese di giugno, e si accampò
a Budrio. Era ito in Germania il conte,
portando seco gl'immensi tesori raccolti
da tante ruberie in Italia, co' quali fece
acquisto di terre e castella. Seppe costui
così ben dipignere a <i>Carlo IV</i> imperadore
i vantaggi che potea portare a lui e allo
imperio la sua gente in Toscana, che Carlo
il dichiarò suo vicario in Pisa, e forse
per la Toscana. Tornato questo capo di
assassini in Italia, allorchè fu sul Bolognese,
intese come i suoi caporali aveano
presa condotta dai Sanesi, e n'ebbe
piacere, perchè al precedente motivo si
aggiugnea quest'altro di passare in Toscana.
Aveano i Perugini assediata Cortona.
Ora i Sanesi, che di mal occhio vedevano
l'ingrandimento de' vicini Perugini,
ed erano anche pulsati per aiuto dai
Cortonesi, non solamente mandarono
gente alla difesa di quella città, ma anche
presero al loro soldo <i>Anichino di Bongardo</i>,
anch'esso Tedesco, che avea messa insieme
una compagnia di circa mille e ducento
barbute. Con tali rinforzi sul fine
di marzo usciti in campagna, fecero levar
l'assedio di Cortona con perdita non lieve
e molta vergogna de' Perugini. Per cancellar
tale onta, più che mai feroci ed ingrossati
di gente se ne tornarono i Perugini
sotto Cortona. Vennero poscia i Sanesi
a battaglia, e ne furono malamente
sconfitti, con veder poi gli stessi nemici
alle lor porte: dal che irritati chiamarono
al loro soldo la gran compagnia. In
tale stato di cose avvenne che il conte
Lando, giacchè intese l'invito accettato
dalla sua gente di passare sul Sanese, ed
egli stesso pel nuovo suo vicariato bramava
di portarsi colà, si mise in viaggio
nel dì 24 di luglio per uno scosceso ed
aspro cammino dell'Apennino, a lui prescritto
dai Fiorentini. Ma non potendosi
contenere i suoi soldati dal rubare e maltrattare
i montanari, costoro in numero
solamente di ottanta si postarono ne' siti
superiori della via, e rotolando giù grossi
<span class="pagenum" id="Page_670">[670]</span>
sassi, senza che potessero quegli sgherri
nè offendere, nè difendersi, li misero in
fuga. Vi furono morti circa trecento di
essi, oltre a molti presi, e più di mille cavalli
e trecento ronzini con assai roba
rimasta in preda ai vincitori. Lo stesso
<i>conte Lando</i> malamente ferito fu condotto
prigione, ma con promessa di molti danari
trafugato si condusse a Bologna, dove
ben accolto da <i>Giovanni da Oleggio</i>,
per la sua poca cura fu in pericolo della
vita. Il resto di quella mala gente si ridusse
nel contado d'Imola. <i>Francesco degli
Ordelaffi</i>, che vedea mal volentieri stretta
la sua città di Forlì da due bastie poste
dal legato pontificio, tirò al suo soldo quei
masnadieri per isperanza che smantellassero
le due nemiche fortezze. Costoro
fecero di grandi crudeltà e saccheggi
in Romagna nel restante dell'anno. Ma
avendo la corte pontificia d'Avignone riconosciuta
la balordaggine commessa
nel richiamar d'Italia l'assennato e valoroso
<i>cardinale Egidio</i>, il rimandò in
quest'anno con titolo di legato ed ampia
autorità negli Stati della Chiesa. Passata
la metà di dicembre, arrivò egli in Romagna,
e si diede a studiare i mezzi per
vincere la pugna contro l'ostinato signore
ossia tiranno di Forlì. I Sanesi intanto <span class="fnote">[Cronica Sanese, tom. 15 Rer. Ital.]</span>
e i Perugini, che erano in guerra,
e si trovavano stanchi ed esausti per le
perdite vicendevolmente fatte di genti e
di avere, vennero a pace. Restò ai Sanesi
una specie di dominio in Cortona. Montepulciano
venne in poter dei Perugini.
</p>

<hr />
</div>

<div class="chapter">
<h2 class="hidden" id="MCCCLIX">MCCCLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclix</span>. Indizione <span class="smcap lowercase">XII</span>.</td>
  </tr>
  <tr>
    <td><span class="smcap">Innocenzo VI</span> papa 8.</td>
  </tr>
  <tr>
    <td><span class="smcap">Carlo IV</span> imperadore 5.</td>
  </tr>
</table>

<p>
Dacchè <i>Bernabò Visconte</i> ebbe sciolta
la lega lombarda, che tanto gli avea dato
da fare, benchè avesse fatta pace ancora
con <i>Giovanni da Oleggio</i> signor di Bologna,
nè questi occasione alcuna gli avesse
dato di romperla; pure si preparò in
quest'anno per fargli guerra, tenendo per
<span class="pagenum" id="Page_671">[671]</span>
fermo che fosse giunto il giorno beato di
ricuperar Bologna <span class="fnote">[Johann. de Bazano, Chron. Mutin., tom. 15
Rer. Ital. Matth. de Griffonibus, Chron. Bonon.,
tom. 18 Rer. Italic.]</span>. Unita dunque una
armata di quattro mila cavalli e di molta
fanteria, di cui fece capitano il <i>marchese
Francesco Estense</i> fuoruscito di Ferrara,
nel dì 6 di dicembre questa arrivò nelle
vicinanze di Modena. Avea l'Oleggio ben
preveduto questo nembo, e a tal fine spediti
i suoi soldati con parte del popolo di
Bologna alla guardia del fiumicello Muzza,
e fatto anche fortificar quelle ripe; ma
appena giunse la voce dell'avvicinamento
di un sì poderoso esercito nemico, che
tutti diedero volta e si ritirarono a Bologna.
Nel dì 8 del suddetto mese avendo
l'armata milanese passato in due guadi il
fiume Panaro, andò a mettere l'assedio
a Crevalcuore, e per accordo entrò in
quella terra nel dì 17. Poscia nella festa
del santo Natale arrivò ne' contorni di
Bologna; levò a quella città il canale
dell'acqua del Reno, e per conseguente
l'uso de' mulini, e fabbricò una bastia a
Casalecchio. Allora fu che Giovanni da
Oleggio cominciò a prevedere di non poter
sostenere a lungo tante forze venutegli
addosso, massimamente perchè neppure
uno alzava un dito per lui.
</p>

<p>
Prima che queste cose avvenissero <span class="fnote">[Petrus Azarius, Chron. Regiens., tom. 16
Rer. Ital. Chron. Placent., tom. eod.]</span>,
<i>Galeazzo Visconte</i>, aiutato da <i>Bernabò</i>
suo fratello, spedì un poderoso esercito
sotto il comando di <i>Luchino dal
Verme</i> all'assedio di Pavia. Moriva di
voglia di quella sì riguardevol città; e
seco erano i signori da Beccheria, i quali
aveano già prese tutte le castella della
Lomellina e del distretto pavese. Frate
Jacopo Bussolari, di cui abbiam parlato
altre volte, dell'ordine di santo Agostino,
e non già degli Umiliati, come ha il
Corio <span class="fnote">[Corio, Istor. di Milano.]</span>, non cessava colle sue prediche
di animar quel popolo alla difesa,
promettendo loro continuamente vittorie.
E perciocchè era venuto meno il danaro,
<span class="pagenum" id="Page_672">[672]</span>
con persuadere alle donne l'abbandonare
il lusso e le pompe, cavò loro di mano
tutti gli anelli, e gioielli e vesti preziose, e
da' cittadini tutti i vasi d'oro e d'argento,
colla vendita dei quali fatta in Venezia
ricavò assai pecunia per supplire a' bisogni
della guerra. Ma questo a nulla giovò.
Cominciò la città a penuriar di grano.
Il buon frate ne cacciò tutti i poveri,
gl'inabili e le donne di mala vita. Pure
di dì in dì cresceva la carestia <span class="fnote">[Annales Mediolan., tom. 16 Rer. Ital.]</span>, e a
questi malanni s'aggiunse una grave epidemia,
che portò gran gente all'altro
mondo. Secondochè scrisse il Corio, i
Pavesi durante questo assedio fecero una
sortita con tal bravura, che misero in
isconfitta l'esercito del Visconte, uccidendone
e prendendone assaissimi. Dal che
nondimeno non punto sbigottito Galeazzo,
in breve rifece l'armata, e più forte di
prima tornò a strignere d'assedio Pavia.
Nulla di ciò s'ha da Pietro Azario storico
di questi tempi. Ma siamo assicurati da
Matteo Villani <span class="fnote">[Matteo Villani, lib. 9, cap. 35.]</span> e dagli Annali di Piacenza <span class="fnote">[Chron. Placentin., tom. 16 Rer. Ital.]</span>
che <i>Giovanni marchese</i> di Monferrato,
vedendosi tolta la maniera di soccorrere
quella città, non meno per terra
che per acqua, prese al suo soldo la compagnia
del <i>conte Lando</i>, e fattala venire
per la riviera di Genova, andò con essa
gente a postarsi verso Bassignana. Non
poterono i Visconti impedire un dì lo
sforzo di costoro, che non introducessero
in Pavia un convoglio di vettovaglia; ed
allora accadde, a mio credere, il conflitto
poco fa accennato dal Corio. Ma nel mese
di settembre peggiorò la febbre di Pavia,
con aver Galeazzo Visconte tirata al suo
soldo buona parte della suddetta compagnia
del conte Lando, gente senza legge
e fede, pronta a vendersi ogni dì a chi
più le offeriva. Restò solamente al servigio
del marchese di Monferrato <i>Anichino
di Bongardo</i> Tedesco con circa due mila
persone tra cavalieri e fanti. Perciò veggendo
fra Jacopo Bussolari e i principali
<span class="pagenum" id="Page_673">[673]</span>
di Pavia disperato ii lor caso, nel mese di
novembre cominciarono a trattare con
Galeazzo della resa della città, e a procurar
dei vantaggiosi patti. Impetrarono
tutto, e il Visconte anch'egli ottenne il
possesso e dominio di Pavia. Gran confidenza
mostrò il Visconte al Bussolari in
quel trattato, ed anche dopo essere entrato
padrone in Pavia; ma giacchè il
superbo frate, nel procacciare agli altri
una buona capitolazione, scioccamente
avea dimenticato di chiedere alcuna sicurezza
o vantaggio per la propria persona,
da lì a pochi giorni fu preso, e condannato
dal suo generale ad una perpetua
prigionia nella città di Vercelli: gastigo a
cui non si oppose il Visconte, o, per dir
meglio, gastigo a lui procurato segretamente
dal Visconte medesimo, e d'istruzione
ad altri d'attendere al loro breviario,
e di non mischiarsi ne' secolareschi
affari, e molto meno in quei di guerra.
Fece poi Galeazzo fabbricar un forte castello
in Pavia per tenere in briglia quel
popolo, che da tanto tempo manteneva
una grave antipatia con Milano e co' signori
di Milano. Grande accrescimento
di potenza fu questo a <i>Galeazzo Visconte</i>.
</p>

<p>
Fu ben presa, siccome dicemmo, al suo
soldo da <i>Francesco degli Ordelaffi</i> la compagnia
del <i>conte Lando</i>; ma parte perchè
egli non potea mantenerla, e parte per li
prudenti maneggi del <i>cardinale Egidio</i>
legato, questa si voltò verso il contado di
Firenze, cercando da sfamarsi e da trovar
buon bottino. Non si lasciarono far
paura in questa occasione i Fiorentini,
ed usciti in campagna con quanta gente
d'armi poterono adunare anche delle
loro amistà, mostrarono a que' masnadieri
i denti in maniera, che a guisa di
sconfitti si partirono dal loro distretto,
passando dipoi a' servigi del marchese
di Monferrato. Restato perciò in asse il
bestiale signor di Forlì, e sempre più
stretta la sua città, si ridusse in fine come
disperato a quella risoluzione che mai
non volle prendere in addietro, benchè
con patti di molto vantaggio. Interpostosi
<span class="pagenum" id="Page_674">[674]</span>
adunque <i>Giovanni da Oleggio</i> <span class="fnote">[Matteo Villani, lib. 9, cap. 36.]</span>, andò
l'Ordelaffo a rendersi liberamente al cardinale
legato, il quale nel dì 4 di luglio
prese il possesso di quella città e di tutte
le fortezze, con gran festa di que' cittadini
che si videro liberati da un aspro giogo.
All'Ordelaffo il prode cardinale diede
l'assoluzione, e lasciò la signoria di Forlimpopoli
e di Castrocaro. Così la Romagna
restò in pace, e tutta all'ubbidienza
della Chiesa romana. Terminò i suoi giorni
in quest'anno, nel dì 10 oppure 13
di marzo <span class="fnote">[Rubeus, Hist. Ravenn., lib 9. Matteo Villani,
lib. 9, cap 13.]</span> <i>Bernardino da Polenta</i> signore,
o piuttosto tiranno di Ravenna,
uomo perduto nella lussuria, uomo crudele,
che enormi aggravii avea imposto
a quel popolo, di modo che in Ravenna
non abitavano più se non dei contadini e
de' poveri artigiani. Erede suo fu <i>Guido da
Polenta</i>, suo figliuolo, proclamato signore
da quei cittadini, tutto diverso dal padre,
che, richiamato alla patria ogni fuggito e
bandito, si diede a governar con placidezza
ed amore il suo popolo, e dal cardinale
legato riportò la conferma di quel
dominio. <i>Can Grande</i> signor di Verona,
anche egli per la sua vita dissoluta e crudele <span class="fnote">[Chron. Veronens., tom. 8 Rer. Ital. Petrus
Azarius, Chron., tom. 16 Rer. Ital., pag. 420.]</span>
s'era guadagnato l'odio del popolo
suo. Maltrattava del pari i suoi due
fratelli, cioè <i>Can Signore</i> e <i>Paolo Alboino</i>,
e non men la moglie, benchè bella e savia
donna, perchè perduto dietro a due meretrici.
E perciocchè Can Signore udì un
giorno certe minaccie che il fecero temere
della vita, scelse il dì 14 di dicembre per
vendicarsene. Trovato dunque per istrada
in Verona Can Grande, che a cavallo se ne
andava a diporto, avventandosi, con uno
stocco il passò da parte a parte, e morto il
lasciò. Se ne fuggì egli a Padova, benchè
niuno in Verona si movesse contra di
lui. Il perchè nel dì 17 d'esso mese tornato
colà con gente datagli da <i>Francesco
da Carrara</i> signore di Padova, dappoichè
<span class="pagenum" id="Page_675">[675]</span>
<i>Paolo Alboino</i> suo fratello era stato eletto
signore, non trovò difficoltà veruna a
farsi proclamar suo collega nella signoria.
Degna di memoria è la forse non mai
veduta strabocchevol quantità ed altezza
delle nevi cadute in quest'anno in Lombardia.
In Modena, Bologna ed altre
città fu alta due ed anche tre braccia,
laonde rovinarono molte case; e scaricata
dai tetti, arrivava sino alle gronde
delle case, nè per contrada alcuna si
potea passare, nè buoi o carra mettersi
in viaggio.
</p>

<hr />
</div>

<div class="chapter">
<h2 class="hidden" id="MCCCLX">MCCCLX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclx</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Innocenzo VI</span> papa 9.</td>
  </tr>
  <tr>
    <td><span class="smcap">Carlo IV</span> re de' Romani 6.</td>
  </tr>
</table>

<p>
Per qualche tempo si andò sostenendo
<i>Giovanni da Oleggio</i> contro le forze
di <i>Bernabò Visconte</i>, perchè dal <i>cardinale
Egidio</i> legato apostolico fu sovvenuto di
qualche soldatesca, e l'accortezza sua
provvedeva a molti pericoli e bisogni. Ma
vedendo troppo chiaro l'impotenza sua
di resistere a sì gagliardo nemico, il quale
avea anche avuto a tradimento Castelfranco
e Serravalle, e non sapendo a qual
partito volgersi per tener salda la città di
Bologna, così strettamente bloccata ed
angustiata da varie bastie <span class="fnote">[Matteo Villani, lib. 9, cap. 65.]</span>, cominciò
a trattare col cardinale di cedere a lui
Bologna. Ne trattò ancora co' Fiorentini,
e lo stesso Bernabò, dopo aver penetrati
i di lui maneggi, entrò anche egli al mercato.
Ma il pallio toccò all'avveduto <i>cardinale
Egidio</i>, il quale in contraccambio
assegnò all'Oleggio il dominio della città
di Fermo sua vita naturale durante, e ne
diede il possesso ai di lui stipendiati <span class="fnote">[Johann. de Bazano, Chron. Mutinens.,
tom. 15 Rer. Ital. Matth. de Griffonibus, Chron. Bononiens.,
tom. 18 Rer. Ital.]</span>.
Uscì nascostamente fuor di Bologna nella
notte antecedente al primo giorno d'aprile
Giovanni da Oleggio, senza che il popolo
potesse fargli oltraggio alcuno in
vendetta delle tante tirannie loro usate;
<span class="pagenum" id="Page_676">[676]</span>
e ne presero la tenuta <i>Blasco Gomez</i> nipote
del cardinale, e <i>Pietro da Farnese</i> capitano
della gente di esso legato, con giubilo
immenso di que' cittadini. Poco nondimeno
durò la loro allegrezza; perchè
inviato dal capitano suddetto ordine alle
milizie di Bernabò di levarsi dal contado
di Bologna, siccome città della Chiesa,
loro venne un ordine in contrario da esso
Bernabò di continuare il blocco, e di far
peggio di prima. Però seguitando per
molti mesi ancora le genti del Visconte
a vivere in quelle contrade e a saccheggiar
tutte le ville, incredibil danno ne seguì
a que' popoli, e Bologna più che prima
si trovò in gravissime angustie. Al
cardinale Albornoz mancava la possanza
per fare sloggiar il nemico; pertanto ricorse
al <i>re Lodovico</i> di Ungheria, pregandolo
d'un soccorso di sua gente al
soldo della Chiesa. Nè lo chiese invano <span class="fnote">[Additam. ad Cortus. Histor., tom. 12 Rer. Ital.]</span>.
Mandò il re in Italia un corpo di più di
quattro, e v'ha chi dice più di sei mila
arcieri a cavallo al cardinale, crescendo
con ciò i cani a divorar le viscere de' miseri
Italiani. La gente di Bernabò, senza
voler aspettare l'arrivo di questi barbari,
nel dì primo di ottobre si ritirò pel
Modenese alla volta di Parma, con lasciar
ben provvedute le bastie intorno a Bologna.
Arrivati gli Ungheri, non volle il
cardinale lasciarli stare in ozio, ma li
spinse, insieme colle genti di <i>Malatesta</i>
signor di Rimini, a' danni de' Parmigiani <span class="fnote">[Chron. Placent., tom. 16 Rer. Ital.]</span>.
Commisero costoro nel passaggio
pel Modenese crudeltà enormi contro
uomini, donne e fanciulli, saccheggiando
dappertutto. Più nefanda ancora fu la
loro barbarie nel distretto di Parma, dove
maggiormente attesero a saziar la loro
ingordigia ed avarizia, che a vincere l'assediata
città e a debellare i nemici. Se ne
tornarono di dicembre, e fu creduto che
Bernabò gli avesse addolciti con qualche
prezioso liquore. In questo mentre i Bolognesi
con tutto il loro sforzo espugnarono
<span class="pagenum" id="Page_677">[677]</span>
le bastie di Bernabò poste a Castenaso,
a Casalecchio e in altri siti, e se
ne impadronirono: con che restò quieta
quella città.
</p>

<p>
Intanto <i>Bernabò</i>, pertinace nel proposito
suo, s'applicò a provvedersi sempre
più di gente e di danaro per continuar
la guerra contro Bologna. Senza curarsi
delle censure ecclesiastiche, ed anche per
far dispetto al legato, smisuratamente aggravò
di contribuzioni il clero secolare e
regolare delle sue città, con ricavarne più
di trecento mila fiorini d'oro. Prese al
suo soldo il <i>conte Lando</i>, lo spedì in Germania
per trarre in Italia un nuovo rinforzo
di ladri e ribaldi, ridendosi intanto del legato,
e minacciandolo più che mai pel
primo tempo. In questo mentre <i>Galeazzo</i>
suo fratello dopo l'acquisto di Pavia pensò
maggiormente a nobilitar la sua casa
con un illustre parentado <span class="fnote">[Chron. Placent., tom. 16 Rer. Ital.]</span>. Sapendo
che <i>Giovanni re</i> di Francia si trovava in
necessità di danaro per pagare il riscatto
della sua persona promesso al re d'Inghilterra,
da cui aveva ottenuto di potere
ritornare in Francia, con lasciare in Londra
buoni ostaggi per questo, trattò di
ottenere <i>Isabella</i> figliuola d'esso re in
moglie per <i>Galeazzo</i> suo figliuolo, assai
giovinetto, perchè nato nel 1354, che fu
poi nominato <i>Gian-Galeazzo</i>. Fu conchiuso
il trattato <span class="fnote">[Petrus Azarius, Chron., tom. 16 Rer. Ital.]</span> per mezzo di <i>Amedeo
VI conte</i> di Savoia, fratello di <i>Bianca</i>
moglie del suddetto <i>Galeazzo</i>. Cento mila
fiorini d'oro scrive il Corio <span class="fnote">[Corio, Istor. di Milano.]</span> pagati da
Galeazzo al re per impetrar sì nobil nuora;
<i>nomine mutui, sive doni</i>, dice l'autore
della Vita d'Innocenzo VI <span class="fnote">[Vita Innocentii VI, P. II, tom. 3 Rer. Ital.]</span>. Soggiugne
esso Corio, essere stata pubblica voce che
questa alleanza gliene costasse ben cinquecento
mila. Matteo Villani <span class="fnote">[Matteo Villani, lib. 9.]</span> fa giugnere
la spesa fino a secento mila; e ciò
con sommo aggravio de' suoi sudditi, forse
per la giunta del viaggio e delle suntuosissime
<span class="pagenum" id="Page_678">[678]</span>
nozze che si fecero in tal occasione.
Arrivò la real principessa a Milano
nell'ottobre con accompagnamento
mirabile di Franzesi e Lombardi, e quivi
le feste e i bagordi furono senza fine. Pietro
Azario rende testimonianza di quella
straordinaria magnificenza e delle smoderate
spese che fecero piagnere i popoli
suoi. Date furono dal re in dote alla
figliuola alcune terre nella Sciampagna,
che, erette in contea, portarono al genero
<i>Gian-Galeazzo</i> il titolo di <i>conte di Virtù</i>,
sotto il qual nome per molti anni dipoi
fu egli conosciuto, siccome vedremo.
Erano state donate da <i>Carlo IV imperadore
a Lodovico re</i> d'Ungheria le città di
Feltro e Cividal di Belluno <span class="fnote">[Additamenta ad Cortusior. Hist., tom. 12
Rer. Ital.]</span>. Il re, che
professava non poche obbligazioni e molto
amore a <i>Francesco da Carrara</i> signore di
Padova, a lui ne fece un regalo nell'anno
presente. Nel mese di novembre ne mandò
il Carrarese ben volentieri a prendere
il possesso. Intanto la Sicilia si trovava
in grandi affanni, e lacerata per la guerra
ch'era fra i Catalani, difensori del giovinetto
<i>re don Federigo</i>, e le genti di <i>Luigi
re</i> di Napoli, con cui teneano i Chiaramontesi.
Ma il re Luigi non vi potea accudire,
perchè, oltre al ritrovarsi smunto di
gente e di pecunia, e il duca di Durazzo
ed alcuni baroni di dubbiosa fede, venne
anche ad infestare il suo regno <i>Anichino
di Mongardo</i> con una poderosa compagnia
di masnadieri tedeschi ed ungheri.
Costui, dopo aver succiato quanto danaro
potè da <i>Giovanni marchese</i> di Monferrato,
secondo il costume di que' malvagi, l'abbandonò,
e sen venne in Romagna a cercar
migliore ventura. Quattordici mila
fiorini d'oro cavò dalla borsa del <i>cardinale
legato Albornoz</i>, con patto di uscir
degli Stati della Chiesa romana. Se n'andò
egli dunque verso il regno di Napoli con
circa due mila e cinquecento cavalieri
tra tedeschi ed ungheri, e gran ciurma di
fanti; ed, entratovi, cominciò ad assassinar
<span class="pagenum" id="Page_679">[679]</span>
le ville di quelle contrade, e a prendere
alcune terre; e quivi passò il verno fra
le abbondanti maledizioni di que' popoli.
</p>

<hr />
</div>

<div class="chapter">
<h2 class="hidden" id="MCCCLXI">MCCCLXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxi</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Innocenzo VI</span> papa 10.</td>
  </tr>
  <tr>
    <td><span class="smcap">Carlo IV</span> imperatore 7.</td>
  </tr>
</table>

<p>
Teneva tuttavia la gente di <i>Bernabò
Visconte</i> nel Bolognese Castelfranco, ed
alcune altre castella <span class="fnote">[Cronica di Bologna, tom. 18 Rer. Italic.
Johannes de Bazano, tom. 15 Rer. Italic.]</span>, e a poco a poco
ingrossandosi, ricominciò per tempo la
guerra in quelle parti. Il <i>cardinal Egidio
Albornoz</i>, veggendo mal parate le cose, e
che penerebbe a resistere a sì potente
avversario, siccome personaggio di gran
cuore e senno, nel dì 15 di marzo si
mise in viaggio, risoluto di passare personalmente
in Ungheria per mare ad implorar
più gagliardi soccorsi dal <i>re Lodovico</i>,
giacchè gli Ungheri precedentemente
inviati in aiuto del legato, parte
s'erano arrolati nell'armata di Bernabò
e parte nella compagnia di <i>Anichino di
Mongardo</i>. Avea lo stesso re fatto sperare
al papa d'essere pronto a venire in persona
in Italia colle sue forze, per metter fine
all'insaziabilità di Bernabò, uomo nato
solamente per rovinare i propri sudditi
e gli altrui con tante guerre. Ma, ossia
che i regali fatti a tempo correre dallo
stesso Bernabò nella corte del re unghero
facessero buon effetto, ovvero che
non si accordassero le pive fra la corte
pontificia e lui, certo è che il cardinale
gittò via i passi, e se ne tornò qual era
ito, senza ottener soccorso veruno. In
questo mentre a dì primo di aprile ebbero
le genti di Bernabò a tradimento il
castello di Monteveglio. Nel dì 15 d'esso
mese passò il medesimo Bernabò con
poderoso esercito in vicinanza di Modena,
e andò a posarsi a Castelfranco.
Messo dipoi l'assedio a Pimaccio ossia
Piumazzo, nel dì 10 di maggio s'impadronì
di quel castello, e fra cinque giorni
anche del girone: il che fatto, se ne
<span class="pagenum" id="Page_680">[680]</span>
tornò per Modena a Parma, accompagnato
da pochi, lasciato nel Bolognese
l'esercito suo sotto il comando di <i>Giovanni
Bizozero</i>. Tre bastie furono piantate
dalle genti sue due miglia lungi da
Bologna in tre siti, cioè una al ponte di
Reno, una a Corticella, e la terza a San
Ruffillo. Con queste briglie intorno male
stava Bologna. Nuovi guai ancora si suscitarono
in Romagna, perchè <i>Francesco
degli Ordelaffi</i>, già signore di Forlì <span class="fnote">[Matteo Villani, lib. 12, cap. 53.]</span>,
dacchè vide acceso sì gran fuoco, si mise
a' servigi di Bernabò, e seco ebbe <i>Giovanni
de' Manfredi</i> già signore di Faenza.
Ora amendue coll'armi del Visconte e
de' lor parziali cominciarono guerra or
contra Forlì, or contra Rimini. Per mancanza
di vettovaglia insorsero in Bologna
non pochi lamenti e sospetti di congiure,
parendo al popolo di non poter lungamente
durarla così. Ma il saggio cardinale
Albornoz e il vecchio <i>Malatesta</i> signore
di Rimini col senno provvidero
al bisogno <span class="fnote">[Matth. de Griffonibus, Chronic. Bononiens.
tom. 18 Rer. Ital.]</span>. Finsero una lettera scritta
a Francesco degli Ordelaffi per parte di
un suo amico, che gli promettea l'entrata
in Forlì, s'egli con corpo di gente
si fosse presentato a un determinato
tempo colà. A questo fine si mosse egli
con ottocento barbute, lasciando per
conseguente smagrito l'esercito del Bizozero.
Matteo Villani racconta in altra
guisa lo stratagemma fatto da Malatesta
al generale del Visconte. Oltre a ciò, una
notte, senza che alcuno se ne accorgesse,
arrivò in Bologna <i>Galeotto de' Malatesti</i>
con cinquecento barbute e trecento Ungheri.
Era il dì 20 di giugno, in cui il
cardinale ordinò che tutta la miglior
gente di Bologna fosse in armi a un tocco
di campana. Più di quattro mila ben guarniti
e vogliosi di battaglia, unitisi colle
genti d'armi, a dirittura marciarono alla
bastia di S. Ruffillo, ed assalirono con
tal vigore il campo nemico, che, dopo
lunga difesa, rimase buona parte della
<span class="pagenum" id="Page_681">[681]</span>
gente di Bernabò od estinta sul campo,
o presa, e pochi si salvarono colla fuga.
Lo stesso generale del Visconte, cioè
<i>Giovanni da Bizozero</i>, con circa mille armati
fu condotto prigioniere a Bologna.
La bastia di S. Ruffillo fu presa, e per
tale sconfitta le guarnigioni di Bernabò
che erano nelle altre due bastie, dopo
avere attaccato fuoco, precipitosamente
si ritirarono a Castelfranco.
</p>

<p>
Nè questa fu la sola avversità di <i>Bernabò</i>.
Perch'egli teneva Lugo in Romagna,
mille e ducento de' suoi cavalieri
nel novembre inviati a quella volta vollero
passare il ponte di Reno <span class="fnote">[Matthaeus de Griffonibus, Chron. Bonon.,
tom. 18 Rer. Ita.]</span>. Uscì il
popolo di Bologna, li perseguitò, e buona
parte di essi fece prigionieri. Nella Cronica
di Bologna <span class="fnote">[Cronica di Bologna, tom. 18 Rer. Ital.]</span> questo fatto è narrato
all'anno seguente. Così nel mese di
giugno <span class="fnote">[Matteo Villani, lib. 10, cap. 61.]</span> avendo egli un segreto trattato
in Correggio per prendere quella
terra, <i>Giberto da Correggio</i> lo penetrò,
ed ottenute da <i>Ugolino da Gonzaga</i> signor
di Mantova quindici bandiere di
cavalieri, fece vista di lasciar entrare le
diciassette bandiere di cavalieri colà inviate
da Bernabò, ed aperta la porta, gli
ebbe tutti prigioni. Parimente nel settembre <span class="fnote">[Johann. de Bazano, Chron. Mutin., tom. 15
Rer. Ital.]</span>
essendosi portata a Revere
sul Mantovano una parte dell'esercito
di Bernabò, mettendo tutto a sacco, <i>Ugolino
da Gonzaga</i> col popolo di Mantova
andò valorosamente ad assalir quella
gente, e totalmente la sconfisse colla
strage e prigionia di molti. Ma non era
in que' tempi molto difficile il rimettere
in piedi le armate, per quel che riguarda
la gente perchè l'uso portava che i vincitori,
riunendo tutti i conestabili, uffiziali,
ed altre persone capaci di taglia,
lasciavano andar con Dio i prigioni gregarii,
con spogliarli solamente dell'armi
e de' cavalli. In questo mentre <i>Galeazzo
Visconte</i> fratello di Bernabò attendeva a
<span class="pagenum" id="Page_682">[682]</span>
fabbricar la cittadella di Pavia, e per desiderio
di ristorar quella città afflitta dalle
guerre passate, con privilegio imperiale
fondò quivi nell'anno presente un'illustre
università, conducendo colà valenti
lettori di leggi e dell'altre scienze <span class="fnote">[Corio, Istor. di Milano.]</span>, ed
obbligando tutti gli scolari degli Stati
sudditi suoi e del fratello a portarsi a
quelle scuole. Ma neppur egli fu senza
avversità. L'esempio delle scellerate compagnie
de' soldati masnadieri che cominciarono
in Italia, servì di norma a suscitarne
delle nuove anche in Francia in
occasion della tregua o pace stabilita fra
i re di Francia e d'Inghilterra. Erano
composte d'Inglesi, Franzesi, Normanni,
Spagnuoli, Borgognoni. Tutta la gente di
mal affare concorreva a queste scomunicate
leghe per isperanza di bottinare, e
sicurezza di vivere alle spese di chi non
avea forza maggior di loro. In grandi
affanni e pericoli fu per questo la stessa
corte sacra di Avignone, perchè quella
mala gente, senza religione, entrò in
Provenza, e se non otteneva danari, minacciava
lo sterminio a tutti. Ci mancava
ancor questa, che dopo essere calpestata
l'Italia da tanti masnadieri tedeschi
ed ungheri, venissero fin dall'Inghilterra
nuovi cani a finire di divorarla.
Ora portò l'accidente che <i>Giovanni marchese</i>
di Monferrato, sentendosi solo ed
esposto alle forze troppo superiori di
<i>Galeazzo Visconte</i> suo nemico, altro ripiego
non sapendo trovare al suo bisogno,
benchè burlato più volte dalle infide
compagnie dei Tedeschi, passò in Provenza,
per condurre in Italia alcune di
quelle che soggiornavano nei contorni di
Avignone. Una ne incaparrò, chiamata
la compagnia bianca <span class="fnote">[Matteo Villani, lib. 10, cap. 64.]</span>, e il papa, per
levarsi di dosso quella bestial canaglia, e
per iscaricare il mal tempo addosso ai
contumaci Visconti, vi contribuì da cento
mila fiorini d'oro. Il marchese con sì
sfrenata gente, la quale, secondo la Cronica
<span class="pagenum" id="Page_683">[683]</span>
Piacentina <span class="fnote">[Chronic. Placentin., tom. 16 Rer. Ital.]</span>, ascendeva a dieci
mila tra cavalieri e fanti, venne in Piemonte.
</p>

<p>
Questa fu la prima volta e l'occasione
che misero il piede in Italia soldatesche
inglesi, le quali poi recarono tanti
guai a varii paesi, e andarono crescendo,
perchè questi ne chiamavano degli
altri, e la voce del gran guadagno bastava
a muovere i lontani anche senza
pregarli. Ricominciò dunque il <i>marchese</i>
con sì poderoso rinforzo in Piemonte la
guerra contra di <i>Galeazzo</i>, e gli tolse
alcune castella, commettendo orribili
crudeltà, spezialmente nel Novarese. Per
buona giunta Galeazzo, affine di levar
loro il nido, finì di bruciare e distruggere
molte terre e ville di quel distretto,
non per anche rovinate dai nemici. Pietro
Azario <span class="fnote">[Petrus Azarius, Chron., tom. 16 Rer. Italic.
pag. 370.]</span> ce ne ha conservato il funesto
catalogo. Ma non tentò il marchese
impresa alcuna contro le città, perchè
dianzi le aveva il Visconte ben guernite di
genti d'armi e di munizioni. Accadde che
<i>Amedeo conte di Savoia</i> venne in questi
medesimi tempi ad una sua terra di Piemonte.
Ne ebbe contezza la compagnia
bianca de' suddetti masnadieri, e con
una marcia sforzata quivi sorprese il
conte e la sua baronia. Rifugiossi bensì
il conte nel castello, ma assediato, gli fu
forza di venire ad un accordo, e di liberarsi
con cento ottanta mila fiorini d'oro,
parte pagati allora, parte promessi con
buone cauzioni. Perchè il Guichenone
non parla di ciò nella Storia della real
casa di Savoia, non so dire il nome di
quella terra. Adunque per tali guerre
tutta era in affanni la Lombardia; e i
Visconti, per sostenerla, indicibili aggravii
metteano non solamente ai secolari, ma
al clero ancora; ed in quest'anno Galeazzo
occupò tutti i frutti e le rendite
degli ecclesiastici di Piacenza. Gravissimi
flagelli erano questi, e pure se ne
provò un maggiore nell'anno presente;
<span class="pagenum" id="Page_684">[684]</span>
cioè una fierissima inesorabil pestilenza <span class="fnote">[Matteo Villani, lib. 10, cap. 71. Rebdorfius,
Annal. Vita Innocentii VI, P. II, tom. 3 Rer.
Italic.]</span>.
Infierì essa in Francia, in Inghilterra
ed in altri paesi, con levare dal
mondo le centinaia di migliaia di persone.
Entrò in Avignone, e vi fece una
strage immensa di quel popolo, e privò
di vita anche otto o nove cardinali, con
assaissimi altri uffiziali della corte pontificia.
Per questo motivo ancora, cioè per
timor di cadere vittima d'essa peste, la
compagnia suddetta de' soldati masnadieri
si acconciò volentieri col marchese
di Monferrato, sperando in Italia il godimento
della sanità. Ma ossia che gli
stessi portassero il malore in Italia, o
ch'esso vi entrasse per altra porta, certa
cosa è che in quest'anno nel mese di
giugno, e poscia nell'anno seguente, si
diffuse la peste nel Piemonte, Genova,
Novara, Piacenza, Parma ed altre città.
Milano, preservato nella terribilissima
peste del 1348, non potè guardarsi da
questa, e ne rimase desolato per la gran
perdita di gente. In tempi di guerra la
peste sguazza, e va senz'argini dovunque
vuole. <i>Galeazzo Visconte</i> si ritirò a
Monza, <i>Bernabò</i> a Marignano, e vi si
tenne con tal guardia e ritiratezza, che
corse dappertutto, e durò lungo tempo,
la voce che fosse morto. Esenti da questa
calamità ne andarono in quest'anno <span class="fnote">[Johannes de Bazano, Chron., tom. 15 Rer.
Italic.]</span>
Modena, Bologna e la Toscana;
ma in Venezia incredibil fu la moria di
quel popolo, e fra gli altri vi lasciò la
vita nel dì 12 di luglio <span class="fnote">[Caresin., Chron., tom. 2 Rer. Ital.]</span> <i>Giovanni Delfino</i>
doge di quella repubblica, in cui
luogo fu eletto <i>Lorenzo Celso</i>, giovane
quanto all'età, ma vecchio per la sua
saviezza e prudenza. In quest'anno nella
notte del dì secondo di novembre
venendo il dì terzo, passò al paese dei
più <i>Aldrovandino marchese</i> d'Este, signor
di Ferrara, Modena, Comacchio e
<span class="pagenum" id="Page_685">[685]</span>
Rovigo <span class="fnote">[Chron. Estense, tom. 15 Rer. Italic.]</span>. Benchè lasciasse un figliuolo
legittimo, cioè <i>Obizzo IV</i>, pure il <i>marchese
Niccolò</i> suo fratello prese le redini
del governo di tutti gli Stati senza contraddizione
alcuna. Per discordie nate
nell'agosto di quest'anno <span class="fnote">[Matteo Villani, lib. 10, cap. 67.]</span> fra <i>Bocchino</i>
signore o tiranno di Volterra, e
Francesco de' Belfredotti suo parente, si
sconvolse tutta quella città. Corsero immediatamente
al rumore i lesti Fiorentini,
e tanto seppero fare, ch'essi di volontà
del popolo occuparono la signoria
di quella città con gran dispetto de' Pisani
e Sanesi. Nel mese di ottobre anche
ai Sanesi riuscì di sottoporre al loro
comando Monte Alcino.
</p>

<hr />
</div>

<div class="chapter">
<h2 class="hidden" id="MCCCLXII">MCCCLXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxii</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Urbano V</span> papa 1.</td>
  </tr>
  <tr>
    <td><span class="smcap">Carlo IV</span> imperadore 8.</td>
  </tr>
</table>

<p>
Fu chiamato in quest'anno da Dio a
miglior vita <i>Innocenzo VI</i> sommo pontefice
in Avignone <span class="fnote">[Vita Innocentii VI, P. II, tom. 3 Rer. Ital.
Matteo Villani, lib. 11, cap. 26.]</span>, essendo succeduta la
di lui morte nella notte del dì 12 venendo
il 13 del mese di settembre, dopo il
contento d'aver inteso che i Romani, prima
ribelli, gli aveano data la libera signoria
della città, con patto che il <i>cardinale
Albornoz</i> non vi avesse uffizio o giurisdizione
alcuna. Se men amore avesse egli
avuto per li suoi parenti, ossia men cura
d'ingrassarli, così lodevoli furono le altre
sue operazioni, che fra gli ottimi pontefici
avrebbe potuto prendere qualche
sito. Poichè, quanto al dirsi da Pietro
Azario <span class="fnote">[Petrus Azarius, Chron., tom, 16 Rer. Ital.,
pag. 370.]</span> che devastò la Chiesa romana,
nè fece grazia ad alcuno; e che chiunque
volle benefizii, bisognò che li comperasse
da lui e da' suoi cortigiani, con pagare
poscia le rendite del primo anno al tesoriere
del signor di Milano: si può dubitare
se tal racconto in tutto sia assistito
dalla verità. Certo è nondimeno che i Visconti
<span class="pagenum" id="Page_686">[686]</span>
allora aggravavano forte i beni
delle chiese, senza alcun timor di Dio.
Non accordandosi i cardinali in eleggere
papa alcuno dell'ordine loro <span class="fnote">[Vita Innocentii VI.]</span>, finalmente
diedero i lor voti a <i>Guglielmo di
Grimoaldo</i>, abbate di San Vittore di Marsilia,
dell'ordine di San Benedetto, uomo
di sessanta anni, scienziato, di vita sommamente
onesta e religiosa, che odiava la
pompa della corte d'allora. Non era egli
in Avignone, perchè dianzi inviato con
titolo di nunzio alla <i>regina Giovanna</i>, e
trovandosi in Firenze, gli fu segretamente
portata la nuova, giacchè si tenne occulta
l'elezione, finchè egli arrivasse ad
Avignone. Racconta Giorgio Stella <span class="fnote">[Georgius Stella, Annal. Genuens., tom. 17
Rer. Ital.]</span>,
tanta essere stata la di lui umiltà, che, in
passando per Genova, avvegnachè sapesse
d'essere papa, pure andò a visitare il <i>doge
Boccanegra</i>, accompagnato da un solo
notaio. Nella notte nel dì 30 d'ottobre
giunse egli ad Avignone, e nel dì seguente,
pubblicato papa, prese il nome di <i>Urbano V</i>,
con essere poi seguita nel dì 6 di novembre
la sua coronazione. Cessato lo spavento
della peste, saltò fuori de' nascondigli
<i>Bernabò Visconte</i>, e venne a Parma,
dove cominciò un trattato per avere a tradimento
la città di Reggio. Matteo Villani
scrive <span class="fnote">[Matteo Villani, lib. 10, cap. 90.]</span> che cinque mila de' suoi masnadieri
(numero, a mio credere, eccessivo)
entrarono in quella città; ed avere <i>Feltrino
da Gonzaga</i> signor della terra con
gran valore, benchè con poca gente, assaliti
e messi in fuga gli entrati, e fattine
molti prigioni. Parevano in poco buono
stato gli affari del <i>cardinal Egidio Albornoz</i>,
legato per la potenza di Bernabò, il
quale pien di superbia moveva esorbitanti
pretensioni alla corte pontificia in un
trattato incominciato di pace. Ma in breve
cangiò aspetto la forma, perchè l'industrioso
porporato cotanto s'affaticò che
strinse seco in lega <span class="fnote">[Chron. Veronense, tom. 8 Rer. Ital.]</span> verso il fine di
<span class="pagenum" id="Page_687">[687]</span>
aprile <i>Niccolò marchese</i> di Ferrara, <i>Francesco
da Carrara</i> signor di Padova, e <i>Feltrino
da Gonzaga</i> signore di Reggio, tutti
interessati nell'impedire l'accrescimento
di potenza di Bernabò, che di niun facea
conto e tutti conculcava. Per questa lega
ricuperò il marchese Niccolò dal cardinale
le due terre di Nonantola e Bazzano,
già tolte al distretto di Modena dai Bolognesi:
il che loro molto dispiacque. Nel
dì 19 di maggio strinse il marchese Niccolò
maggiormente l'alleanza sua col signor
di Verona <span class="fnote">[Johann. de Bazano, tom. 15 Rer. Ital. Chron.
Estense, tom. eod.]</span>, avendo presa per moglie
<i>Verde dalla Scala</i>, sorella d'esso <i>Can Signore</i>.
Fu notificata per mezzo degli ambasciatori
loro da questi principi a Bernabò
la lega contratta, con pregarlo di
dar orecchio ad una buona pace. Furono
essi dileggiati da quel bestione, e la Cronica
Padovana <span class="fnote">[Additamenta ad Cortus. Hist., tom 12 Rer.
Italic.]</span> ha che egli mandò tre
abiti bianchi a quei del Carrarese, e li
forzò a prendere l'udienza pubblica in
quella forma. Donò loro de' vasi d'argento,
ma con figure derisorie di tutti, e si
vantava che tratterebbe da putti ognun di
questi suoi nemici.
</p>

<p>
Nè tardò il Visconte a dar principio
alla guerra, facendo scorrere sul Modenese
le genti sue ch'erano a Castelfranco
sul Bolognese. <i>Anichino di Mongardo</i>, dopo
essere stato in Puglia colla sua compagnia,
ed essersene partito con poco onore,
era venuto a' servigi di Bernabò.
Costui circa il dì 20 di maggio con tre
mila cavalli ed altrettanti fanti venne sul
Modenese a Massa e Solara, distruggendo
il paese, e piantò una bastia a Solara sul
canale, ossia sul Panaro; e, ciò fatto, se ne
tornò in Lombardia. Sul fine dello stesso
mese il vecchio <i>Malatesta</i> signor di Rimini
capitano della lega <span class="fnote">[Cronica di Bologna, tom. 18 Rer. Ital.]</span> raunò la sua
armata in Modena, e venuto sul basso
Modenese a Massa, quivi piantò anche
egli una bastia. Poscia marciò sul Parmigiano
<span class="pagenum" id="Page_688">[688]</span>
a' danni di Bernabò, alle cui genti
verso Peschiera fu data una rotta sul
principio di giugno. Teneva esso Bernabò
l'importante fortezza di Rubiera, posta
sulla Via Claudia al fiume Secchia, che
gli serviva d'asilo per far passare le sue
armi alla volta del Bolognese. Salvatico
de' Boiardi, che gliela avea data con ritenersi
il Cassero, la ribellò, e consegnò
quella terra al marchese di Ferrara <span class="fnote">[Johann. de Bazano, tom. 15 Rer. Ital.]</span>.
Per tale acquisto in Modena e Bologna
gran festa si fece, e si accesero molti falò.
Ribellaronsi in questi tempi molte nobili
casate guelfe di Brescia a Bernabò <span class="fnote">[Corio, Istor. di Milano.]</span>, e
dopo aver prese alcune castella di quel
territorio, si collegarono con <i>Cane Signore</i>
dalla Scala. Fu in pericolo la stessa città
di Brescia <span class="fnote">[Petrus Azarius, Chron., tom. 16 Rer. Ital.,
pag. 392.]</span>, e l'esercito della lega essendovi
accorso, vi mise l'assedio, e ne
fece scappare Bernabò che dentro v'era.
Ma, sopraggiunta la peste, sconcertò tutta
l'impresa, con essere forzata quell'armata
a ritirarsi <span class="fnote">[Matteo Villani, lib. 11, cap. 4.]</span>. Modena in quest'anno e
Bologna <span class="fnote">[Annales Veteres Mutinens., tom. 11 Rer.
Italic.]</span> furono sommamente afflitte
da essa pestilenza, siccome ancora varie
parti della Toscana e del regno di Napoli
provarono il medesimo flagello. Scritto è
che in Modena e ne' suoi borghi perirono
trentasei mila persone. Fra le varie vicende
della guerra sul Bresciano riuscì
a Bernabò di ritorre ai collegati Ponte
Vico sull'Oglio, con far prigione quel
presidio, consistente in dieciotto bandiere
tra cavalieri e fanti. Anche nel novembre
riportò la sua gente sul Reggiano alquanto
di vittoria sopra i collegati. Contuttociò
poco ben passava ad esso <i>Bernabò</i> la
guerra in queste parti, e più favorevole
non era la fortuna a <i>Galeazzo</i> suo fratello
nella guerra con <i>Giovanni marchese</i> di
Monferrato. Trovandosi questo principe
assai forte per la gran compagnia d'Inglesi,
Franzesi e Normandi ch'egli avea
<span class="pagenum" id="Page_689">[689]</span>
tratta di Provenza, s'impadronì di Voghera,
Sala, Garlasco, Romagnana, Castelnuovo
di Tortona, e di altre terre su
quel di Novara, di Tortona e di Pavia.
Avea <i>Galeazzo</i> al suo soldo il <i>conte Lando</i>
colla sua compagnia di Tedeschi; ma costui
poco si curava di spargere il sangue
per altrui <span class="fnote">[Petrus Azarius, Chronic., tom. 16 Rer. Ital.,
pag. 380.]</span>. L'unico suo intento e dei
suoi era di spremere il sangue dalle borse
altrui, e di vendersi, a chi più dava.
Con più fedeltà servirono gl'Inglesi al
marchese di Monferrato, sotto il comando
di Albaret Sterz capitano di quella gente,
e di nazione Tedesco. La lor bravura, i
lor costumi, le loro scelleraggini si veggono
descritte da Pietro Azario, siccome
ancora da lui abbiamo il filo della guerra
fatta in quelle parti colla distruzione di
tutti que' paesi. Col marchese teneva
<i>Simonino Boccanegra</i> doge di Genova,
ed in rinforzo suo inviò colà molta gente
insieme con <i>Luchinetto</i>, figliuolo del fu <i>Luchino
Visconte</i> signor di Milano, a cui
avea data in moglie una sua figliuola.
Tentò questa gente la città di Tortona,
ma invano. Furono devastate o spogliate
assaissime terre dagli armati, e nello
stesso tempo la pestilenza facea del resto.
</p>

<p>
Per giunta a tanti scompigli della
misera Italia insorse in quest'anno guerra
fra le repubbliche di Firenze e di
Pisa <span class="fnote">[Matteo Villani, lib. 11, cap. 2.]</span>, città rivali fin da' vecchi tempi.
Gran preparamento d'armi e d'armati
fece l'uno e l'altro popolo. Nel dì 19 di
luglio giunse l'armata de' Fiorentini,
passato il fosso Arnonico, ardendo e
saccheggiando, sino in vicinanza di Pisa,
dove, a scorno dei Pisani, fece correre
un ricco palio di velluto. Presero i Fiorentini
le terre di Pecciole, Montecchio,
Aiatico e Toano, e ne arsero molte altre.
Anche per mare fecero guerra a' Pisani,
avendo preso al soldo loro quattro galee
genovesi, colle quali occuparono l'isola
del Giglio e Porto Pisano. Però l'anno
presente riuscì molto funesto al popolo
<span class="pagenum" id="Page_690">[690]</span>
di Pisa. Nelle nobilissime ed antichissime
case di Savoia e d'Este non si leggono
tradimenti ed omicidii dimestici. Non così
fu nelle meno antiche e meno nobili dei
Carraresi, degli Scaligeri ed altre d'Italia,
siccome abbiam veduto. Entrò nell'anno
presente questo diabolico pensiero, figliuolo
della troppa voglia di dominare, in
<i>Lodovico</i> e Francesco figliuoli di <i>Guido da
Gonzaga</i> <span class="fnote">[Cronica di Bologna, tom. 18 Rer. Ital. Chron.
Estense, tom. 15 Rer. Ital.]</span>. Nel dì 13 di ottobre (il Platina <span class="fnote">[Platin., Histor. Mant., tom. 20 Rer. Ital.]</span>
scrive nel dì 2 di esso mese)
amendue congiurati contra di <i>Ugolino</i> signore
di Mantova, lor fratello maggiore,
ed uomo di gran senno e valore, il privarono
proditoriamente di vita, e presero
in sè la signoria della città con grande
affanno di <i>Guido</i> lor padre tuttavia vivente,
benchè altri scriva ch'egli stesso
n'ebbe la colpa. Un grosso anacronismo
è quello del Corio <span class="fnote">[Corio, Istor. di Milano.]</span>, che riferisce questa
detestabile uccisione all'anno 1376.
Venne a morte in questo anno a' dì 26 di
maggio <i>Luigi re</i> di Napoli, marito della <i>reina
Giovanna</i>, in età d'anni quarantadue.
Il ritratto che di lui lasciò Matteo Villani <span class="fnote">[Matteo Villani, lib. 10, cap. 100.]</span>,
è assai svantaggioso, rappresentandolo
uomo di vita assai sconcia e dissoluta,
poco amico del suo sangue, vile
nelle avversità, che appresso di sè mai
non volle uomini virtuosi, che formò il
suo consiglio di sola gente malvagia, e
maltrattò la reina sua consorte, con giugnere
alcune volte a batterla. Ora trovandosi
la reina Giovanna vedova, e conoscendo
di non poter senza appoggio governar
le teste calde de' Napoletani, e
tener in freno i principi reali, pensò di accasarsi
di nuovo. Fece premura <i>Giovanni
re</i> di Francia alla corte di Avignone, per
darle in marito <i>Filippo duca</i> di Tours suo
figliuolo cadetto; ma Giovanna, volendo
piuttosto chi le ubbidisse, che chi le comandasse,
antepose <i>Giacomo d'Aragona</i>,
figliuolo del re di Maiorica, giovane bello
<span class="pagenum" id="Page_691">[691]</span>
e valoroso, con patto che non assumesse
il titolo di re, e si contentasse di quello
di duca di Calabria; e nascendo figliuoli,
giacchè Giovanna era anche in età capace
di farne, ad essi, e non al padre, si devolvesse
il regno. Il contratto stabilito
nel dì 14 di dicembre dell'anno presente
si legge intero presso il Rinaldi <span class="fnote">[Raynald., Annal. Eccles.]</span>.
</p>

<hr />
</div>

<div class="chapter">
<h2 class="hidden" id="MCCCLXIII">MCCCLXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxiii</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Urbano V</span> papa 2.</td>
  </tr>
  <tr>
    <td><span class="smcap">Carlo IV</span> imperadore 9.</td>
  </tr>
</table>

<p>
Fu solennemente scomunicato nel
marzo di quest'anno da <i>papa Urbano</i>, e
dichiarato eretico, <i>Bernabò Visconte</i>, con
tutte le maledizioni e pene che si usavano
in quei tempi, non ostante che il
re di Francia pontasse assaissimo in favore
di lui <span class="fnote">[Vita Urbani V, P. II, tom. 3 Rer. Ital.
Raynaldus, Annal. Eccles.]</span>. Inferocì maggiormente per
questo il Visconte, ed inteso che le genti
del marchese di Ferrara coll'altre dei
collegati aveano assediato, o si disponevano
ad assediar la bastia di Solara sul
Modenese, in persona, con due mila e cinquecento
cavalieri e molta fanteria, cavalcò
nel principio d'aprile a quella
volta, ed ebbe tal possanza, che introdusse
trentasei carra di munizioni da
bocca e da guerra in essa bastia. Vi entrò
egli stesso, e visitò tutto; ma colpito
da un verrettone in una mano, si condusse
a Crevalcuore per farsi curare,
lasciando l'oste in que' contorni. Allora
<i>Feltrino da Gonzaga</i>, che pochi giorni
prima avea ricevuto il bastone da comando
di tutta l'armata collegata, valorosamente
uscì ad assalire i nemici. Durò
sino al vespro l'ostinata battaglia con
gran prodezza degli uni e degli altri <span class="fnote">[Chron. Estense, tom. 15 Rer. Ital. Chron.
Mutinens., tom. eod.]</span>;
ma in fine fu rovesciato e disfatto interamente
l'esercito del Visconte. Vi restarono
prigionieri assaissimi signori della
<span class="pagenum" id="Page_692">[692]</span>
prima nobiltà <span class="fnote">[Cronica di Bologna, tom. 18 Rer. Italic.
Chron. Placentin., tom. 16 Rer. Ital. Additamenta
ad Cortusior. Histor., tom. 12 Rer. Ital.]</span>, fra' quali <i>Ambrosio
Visconte</i> bastardo di Bernabò, e generale
della sua armata, <i>Lionardo dalla Rocca</i>
Pisano, <i>Andrea dei Pepoli</i> da Bologna,
<i>Marsilio</i> e <i>Guglielmo Cavalcabò</i> da Cremona,
<i>Guido Savina</i> da Fogliano Reggiano,
<i>Giberto</i> e <i>Pietro</i> signori di Correggio,
<i>Giovanni Ponzone</i> da Cremona, <i>Sinibaldo</i>
figliuolo di Francesco degli Ordelaffi,
<i>Beltramo Rosso</i> da Parma, <i>Antonio</i> figliuolo
di Giberto San Vitale da Parma, <i>Giovanni</i>
dalla Mirandola, <i>Giberto Pio, Niccolò
Pelavicino</i> da Piacenza, oppure da Parma,
ed altri, dei quali fa menzione anche
Matteo Villani <span class="fnote">[Matteo Villani, lib. 12.]</span>. Scrive questo autore
che nel dì 16 d'aprile succedette esso
fatto d'armi. La Cronica di Bologna la
mette nel dì 6. Parmi più sicuro l'attenersi
alla Cronica Modenese di Giovanni
da Bazzano, terminata appunto in questo
anno, dove è detto che <i>die dominico IX
aprilis</i> venne Bernabò a fornir la bastia
di Solara, e che, nell'andarsene, fu sconfitto
dalle genti del marchese d'Este e
della lega. Dopo sì gloriosa vittoria fu
continuato l'assedio della bastia di Solara,
la quale nel dì 31 di maggio si
trovò obbligata a rendersi al <i>marchese
Niccolò</i> d'Este. E i signori della Mirandola,
che dianzi tenevano la parte di
Bernabò, lasciarono entrare in quella
terra la guarnigion della lega <span class="fnote">[Petrus Azarius, Chron., tom. 16 Rer. Ital.]</span>. Ma
sul principio di giugno eccoti comparire
un nuovo esercito di Bernabò sul Modenese,
che si accampò alla villa de' Cesi,
e quivi fabbricò una nuova bastia. Ribellossi
ancora al marchese Niccolò <i>Galasso
de Pii</i> signore di Carpi. La politica
di Bernabò era di sciogliere il più presto
che potea le leghe fatte contro di lui.
Però, veggendo che questa già s'era messa
a dargli delle dure lezioni, prestò subito
orecchio ad un trattato di pace; e
laddove egli in Milano e i suoi ambasciatori
<span class="pagenum" id="Page_693">[693]</span>
in corte del papa parlavano alto
per l'addietro, cominciarono a favellare
più dolce. Il perchè nel settembre fu fatta
una tregua fra lui e la lega, acciocchè
fra tanto si smaltissero le difficoltà della
pace, di cui si trattò nel verno seguente <span class="fnote">[Additamenta ad Cortus. Histor., tom. 12
Rer. Ital.]</span>.
Di questo riposo si servì Bernabò,
per ben munire le castella da lui occupate,
e la bastia de' Cesi, con grave incomodo
e danno dei Modenesi.
</p>

<p>
Nei medesimi tempi più che mai dura
fu la guerra fra <i>Galeazzo Visconte</i> e <i>Giovanni
marchese</i> di Monferrato. Venuto in
Italia Ottone della nobilissima <i>casa di
Brunsvich</i>, principe di gran senno e valore <span class="fnote">[Petrus Azarius, Chron., tom. 16 Rer. Ital.,
pag. 408.]</span>,
entrò anch'egli al servigio del
marchese, ed unitosi con <i>Albaret</i> capo della
compagnia degl'Inglesi, di fiere ostilità
fece contra del Visconte. Giacchè andò
in fumo un trattato di pace promosso
dallo stesso Galeazzo, la compagnia degli
Inglesi nel dì 4 di gennaio di quest'anno,
valicato a guazzo il Ticino, entrò furibonda
nel contado di Milano. Prese Mazenta,
Corbetta; arrivò a Legnano, Nerviano,
Castano, e giunse fin cinque o sei
miglia in vicinanza di Milano. Più di
secento nobili fecero prigioni, e carichi
d'immense spoglie se ne tornarono sani
e salvi a Romagnano. Avvenne che nel dì
22 d'aprile essi Inglesi cavalcarono per
vettovaglia a Briona sul Novarese. Trovavasi
allora in Novara a' servigi di Galeazzo
il conte <i>Corrado Lando</i>, capitano,
tante volte di sopra nominato, della compagnia
de' masnadieri tedeschi. Costui,
benchè poco gl'importassero gli andamenti
e saccheggi de' nemici <span class="fnote">[Chron. Placentin., tom. 16 Rer. Ital.]</span>, pure tanto
fu tempestato, che, dato di piglio alle
armi, co' suoi cavalcò per iscacciare gl'Inglesi.
Venne con loro alle mani, ma, percosso
con una lancia, lasciò ivi la vita,
pagando con un sol colpo tante iniquità
da lui commesse per più anni in varie
<span class="pagenum" id="Page_694">[694]</span>
contrade d'Italia. Ma perciocchè non potea
il marchese di Monferrato supplire
alle tante spese che occorrevano per pagare
la suddetta copiosa compagnia bianca
degl'Inglesi, pensò a scaricarsi della
maggior parte d'essi. Per buona fortuna
erano capitati colà gli ambasciatori de' Pisani,
offerendosi di prenderli al loro soldo,
e si stabilì il contratto: del che fu ben
contento <i>Galeazzo Visconte</i>, che d'accordo
permise loro di passare pel Piacentino
alla volta di Pisa. Erano circa
tre mila cavalieri, tutti brava gente. <i>Ottone
di Brunsvich</i> col resto di quella compagnia
stette saldo al servigio del marchese.
Sminuite in questa maniera le forze
nemiche, Galeazzo da lì innanzi ricuperò
molte terre a lui tolte ne' contadi di
Pavia e Tortona: al che molto contribuì
il senno e valore di <i>Luchino del Verme</i>
suo capitan generale.
</p>

<p>
In quest'anno essendo gravemente
malato <i>Simone Boccanegra</i> doge di Genova <span class="fnote">[Georgius Stella, Annal. Genuens., tom. 17
Rer. Ital. Matteo Villani, lib. 11, cap. 42.]</span>,
il popolo prese l'armi, e messe
le guardie al palagio ducale, creò, vivente
ancora il Boccanegra, un nuovo doge,
cioè <i>Gabriello Adorno</i>, mercatante di molta
saviezza e buona fama, senza che fosse
permesso ai nobili e grandi d'intervenire
all'elezione. O sia che al Boccanegra
avesse alcuno dato dianzi il veleno,
oppur che ciò succedesse dipoi, certamente
pubblica voce corse ch'egli fosse
aiutato a sbrigarsi dal mondo. Obbrobriosamente
più per li Genovesi che per
lui, fu portato il suo cadavero alla sepoltura
da due facchini e da un famiglio.
Seguitò in quest'anno ancora la guerra
de' Fiorentini contro i Pisani <span class="fnote">[Idem, cap. 45.]</span>, con vicendevol
perdita ora degli uni ed ora
degli altri. Ma in una battaglia, che fu
assai aspra sul Pisano, restò rotta dai
Fiorentini, e dal prode lor capitano <i>Pietro
da Farnese</i> l'oste de' Pisani, e vi fu
fatto prigione <i>Rinieri da' Baschi</i> capitano
dell'armata. Poscia nel mese di maggio
<span class="pagenum" id="Page_695">[695]</span>
cavalcò l'esercito fiorentino di nuovo
sino alle porte di Pisa, e quivi fece battere
moneta d'oro e d'argento in dispetto
dei Pisani: che di queste inezie si
pasceva allora la vanità de' nostri Italiani.
Essendo mancato di vita nel seguente
giugno il valoroso Pietro di Farnese,
in suo luogo fu eletto capitano della
guerra <i>Ranuccio</i> suo fratello, uomo di
molta lealtà, ma poco sperto nel mestier
della guerra. Arrivò intanto la compagnia
degl'Inglesi, comandata da <i>Albaret</i>,
in Toscana <span class="fnote">[Filippo Villani, lib. 11, cap. 63.]</span>, ed allora i Pisani cavalcarono
senza opposizione alcuna sul contado
di Firenze, con rendere il sacco a
misura colma ai Fiorentini. Saccheggiando
e bruciando giunsero fin sotto le
porte di Firenze, e quivi impiccarono tre
asini, per far onta a quegli abitanti, e li
caricarono di villanie. Per questa mutazion
di fortuna i Fiorentini elessero per
lor capitano <i>Pandolfo Malatesta</i>, che si
portò colà, menando seco cento uomini
d'arme e cento fanti. Tardarono poco
ad esserne scontenti, perchè assai segni
diede egli di volerli ridurre a dargli la
signoria della città: dal che erano essi
ben lontani. Preso che ebbero gl'Inglesi
e Pisani nel dì 6 di settembre il borgo
di Feghine, andò verso quella parte tutta
la gente d'armi de' Fiorentini <span class="fnote">[Cronica di Siena, tom. 15 Rer. Italic.]</span>; ma
sul principio d'ottobre spintisi loro addosso
gl'Inglesi, li misero in rotta, facendo
prigione Ranuccio da Farnese e
molti altri nobili, oltre la ciurma de' soldati.
Fu anche disfatta da' Sanesi nel dì 8
d'ottobre la compagnia del Cappello di
gente tedesca, la qual veniva al servigio
del comune di Firenze. Cagion furono
poco appresso i mali portamenti di <i>Pandolfo
Malatesta</i>, che i Fiorentini il cassassero,
e chiamassero per lor capitano
<i>Galeotto Malatesta</i>, uomo di gran credito,
ma vecchio. Se ne ritornarono poi a Pisa
sul venire del verno gl'Inglesi carichi di
prede e di prigioni, e si risero de' Pisani
che li vedeano mal volentieri entro la
<span class="pagenum" id="Page_696">[696]</span>
città. Venne in quest'anno a Napoli
<i>Giacomo infante di Maiorica</i>, nuovo marito
della <i>regina Giovanna</i> <span class="fnote">[Raynaldus, Annal. Eccles.]</span>, nè tardarono
ad insorgere dissensioni fra loro,
parendo a lui cosa vergognosa l'avere
per moglie una regina, senza partecipar
del titolo e degli onori del trono, e senza
poter mettere presidio neppure in una
sola fortezza. Il papa con sue lettere lo
esortò all'osservanza de' patti; ma egli
non fu mai per l'avvenire contento d'un
matrimonio che il facea comparire servo
e non padrone in quel regno, anzi se ne
tornò presto in Ispagna. Nel giugno di
questo anno <span class="fnote">[Chron. Veronens., tom. 8 Rer. Ital.]</span> <i>Can Signore</i> dalla Scala
menò moglie <i>Agnese</i> figliuola del duca di
Durazzo, e per molti giorni tenne in Verona
corte bandita, alla quale intervennero
<i>Niccolò marchese</i> di Ferrara, <i>Francesco
da Gonzaga</i> signore di Mantova,
<i>Regina</i> moglie di <i>Bernabò Visconte</i>, e gli
ambasciatori d'altri signori.
</p>

<hr />
</div>

<div class="chapter">
<h2 class="hidden" id="MCCCLXIV">MCCCLXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxiv</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Urbano V</span> papa 3.</td>
  </tr>
  <tr>
    <td><span class="smcap">Carlo IV</span> imperadore 10.</td>
  </tr>
</table>

<p>
Cotanto s'adoperarono co' lor buoni
uffizii <i>Carlo IV imperadore e i re di Francia
e d'Ungheria</i> <span class="fnote">[Raynaldus, in Annal. Eccles.]</span>, che fu conchiuso il
trattato di pace fra la Chiesa romana, il
<i>marchese Niccolò d'Este</i> signor di Ferrara <span class="fnote">[Chronic. Estense, tom. 15 Rer. Ital.]</span>,
<i>Francesco da Carrara</i> signor di
Padova, i <i>Gonzaghi</i> e gli <i>Scaligeri</i> dall'un
canto, e <i>Bernabò Visconte</i> dall'altro,
nel dì 3 di marzo. In vigore di questa
pace rinunziò il Visconte a tutte le sue
pretensioni sopra Bologna, e restituì Lugo,
Crevalcuore e qualunque altro luogo
occupato da lui negli Stati della Chiesa;
e parimente al marchese di Ferrara qualsivoglia
fortezza o bastia ch'egli tenesse
nel distretto di Modena. Obbligossi il
papa <span class="fnote">[Corio, Istoria di Milano.]</span> di pagare a Bernabò cinquecento
<span class="pagenum" id="Page_697">[697]</span>
mila fiorini d'oro in otto rate; e furono
rilasciati tutti i prigioni. Per l'esecuzion
di essa pace essendo venuto a
Milano il <i>cardinale Andreino</i> legato apostolico,
Bernabò gli fece grande onore, e
poscia sul principio d'aprile in segno di
sua allegrezza volle che si facesse un
solenne torneo, a cui invitò tutti i principi
e baroni italiani. In questa occasione <span class="fnote">[Petrus Azarius, Chron., tom. 16 Rer. Ital.]</span>
il suddetto cardinale legato trattò
e stabilì pace anche fra <i>Giovanni marchese</i>
di Monferrato e <i>Galeazzo Visconte</i>:
con che cessò in quelle parti ancora il
furor della guerra, e ne partirono gli Inglesi
quivi restati, coll'andarsi ad unire
agli altri che erano in Toscana. Fecero
dipoi <span class="fnote">[Benvenuto da S. Giorgio, Istoria del Monferrato,
tom. 18 Rer. Ital.]</span> questi due principi una permuta
di terre che l'uno avea occupato
all'altro. E quanto a Galeazzo, egli seguitò
ad affliggere i suoi popoli, e specialmente
il clero con nuove taglie e
contribuzioni. Pubblicò ancora contra
dei traditori de' suoi Stati la lista delle
pene e dei tormenti che si doveano dar
loro. La rapporta l'Azario, e fa orrore.
Inoltre tanto egli, come Bernabò fecero
smantellar assaissime castella e fortezze
ne' loro Stati che appartenevano ai nobili
guelfi, per tor loro la comodità e voglia
di ribellarsi in avvenire. Se con tal
maniera di governo si facessero amare i
due fratelli Visconti, ognuno può immaginarselo.
Fu quasi <span class="fnote">[Cronica di Bologna, tom. 18 Rer. Ital.]</span> tutta la Lombardia,
Romagna e Marca in quest'anno
sommamente afflitte da un diluvio di cavallette
ossia di locuste volatili, venute,
per quanto fu creduto, dall'Ungheria.
Oscuravano il sole, quando, alzatesi a
volo, passavano da un luogo all'altro, e
durava il passar loro due ore continue,
tanto era lungo, ampio e sterminato
l'esercito loro per aria. Consumavano
l'erbe e tutta l'ortaglia dovunque si
posavano. Pare che Filippo Villani <span class="fnote">[Filippo Villani, lib. 11, cap. 60.]</span> dia
<span class="pagenum" id="Page_698">[698]</span>
il nome di grilli a queste locuste, giacchè
scrive che un vento li portò per mare.
Io l'avrei chiamato uno sproposito, se
nella Vita di Urbano V <span class="fnote">[Vita Urbani V, P. II, tom. 3 Rer. Italic.]</span> non si vedessero
distinti i grilli dalle locuste. Nel
maggior rigore del verno non lasciarono
gl'Inglesi, confermati al loro soldo dai
Pisani, di fare di quando in quando delle
cavalcate sul territorio di Firenze, portando
a varie terre la desolazione. Anche
il suddetto Villani descrive i lor costumi,
e l'arte e l'ordine da essi tenuto
nella guerra con bravura e sprezzo dei
patimenti: al che le milizie italiane non
erano allora molto usate. Non bastò ai
Pisani la gran brigata degl'Inglesi da
loro assoldati, capo de' quali si comincia
in questi tempi ad udire <i>Giovanni Aucud</i>,
in inglese <i>Kauchouod</i>, dai Toscani chiamato
<i>Aguto</i>, uomo che s'acquistò dipoi
gran rinomanza in Italia. Presero anche
al loro soldo <i>Anichino di Bongardo</i>, capitano
di tremila barbute tedesche, licenziato
da <i>Galeazzo Visconte</i> dopo la pace
suddetta: con che erano di molto superiori
di forze ai Fiorentini. Contuttociò
pregarono il papa d'interporsi per la
pace, e a questo fine spedì il santo padre
a Pisa e Firenze frate Marco da Viterbo,
generale de' frati minori. Ma i Fiorentini,
pregni di superbia e d'odio, rigettate
le proposizioni, vollero piuttosto
guerra che pace; tanto più perchè il
<i>conte Arrigo di Monforte</i> condusse in loro
aiuto un bel corpo di cavalleria tedesca.
</p>

<p>
Pertanto l'armata pisana, forte di
sei mila uomini a cavallo, oltre alla fanteria,
tornò sul distretto di Firenze,
giugnendo fino alle porte della città, distruggendo,
secondo il costume, tutto il
paese. Varii badalucchi succederono in
questi tempi fra le nemiche squadre; e il
valoroso conte di Monforte arrivò sino a
Porto Pisano e a Livorno, ed arse quei
luoghi. Non risparmiarono i Fiorentini
in tal congiuntura il danaro per far desertare
dal campo pisano gran quantità
di Tedeschi e d'Inglesi. Avendo essi già
<span class="pagenum" id="Page_699">[699]</span>
preso per loro capitano <i>Galeotto Malatesta</i>,
insigne mastro di guerra <span class="fnote">[Filippo Villani, lib. 1, cap. 97.]</span>, arditamente
nel dì 29 di luglio mossero la
loro armata alla volta di Pisa. Sei miglia
lungi da quella città a Cascina erano accampati,
quando <i>Giovanni Aucud</i> <span class="fnote">[Cronica di Siena, tom. 15 Rer. Italic.]</span>,
presa ogni precauzione, andò con tutte
le sue forze ad assalirli. Atroce e lunga
fu la battaglia, e in fine i Pisani ed Inglesi
rotti presero la fuga, restandone
morti circa mille, e prigionieri circa due
mila, che trionfalmente furono poi menati
a Firenze. Tra per questa disgrazia,
e perchè passò al soldo de' Fiorentini
buona parte degl'Inglesi, i Pisani si trovarono
in gran tremore e spavento. Spedirono
<i>Giovanni dell'Agnello</i>, uomo popolare,
ma astutissimo, a <i>Bernabò Visconte</i>
per aiuto, e ne ebbero a prestanza trenta
mila fiorini di oro. Ma il furbo ambasciatore,
tornato a Pisa, seppe ben prevalersi
dello scompiglio, in cui era la sua
patria; imperciocchè spalleggiato da Giovanni
Aucud si fece eleggere doge di Pisa
per un anno. Intanto colla mediazione
dell'arcivescovo di Ravenna e del generale
de' frati minori si trattava di pace.
Vi acconsentirono finalmente nel dì 30
d'agosto i Fiorentini, perchè si seppe, o
fu fatto credere, che i Pisani avessero indotto
Bernabò Visconte a prendere la lor
protezione con dargli Pietrasanta. Decorosa
e di molto vantaggio fu cotal pace
ai Fiorentini, avendo i Pisani restituite
loro tutte le franchigie ed esenzioni in
Pisa e suo distretto, e ceduta Pietrabuona,
e promesso di pagare per dieci anni
dieci mila fiorini d'oro al comune di Firenze
nella festa di s. Giovanni Battista.
Così dopo essersi disfatti questi due comuni,
ed avere ingrassati colla rovina
loro gli oltramontani masnadieri, si quotarono,
e diedero commiato alle lor soldatesche.
<i>Anichino di Bongardo</i>, avvezzo
<span class="pagenum" id="Page_700">[700]</span>
a vivere di rapina, passò su quel di Perugia,
e gli altri andarono a dare il malanno
ad altri popoli. Durante questa
guerra aveano fatto più cavalcate su quel
di Siena le compagnie de' masnadieri inglesi
e tedeschi, e sempre convenne che
i Sanesi con danari si liberassero da
quella mala gente. Ma allorchè furono
costoro licenziati dai Pisani e Fiorentini,
la compagnia de' Tedeschi appellata
di San Giorgio, di cui erano capitani <i>Ambrosio</i>,
figliuolo bastardo di Bernabò Visconte,
e il <i>conte Giovanni di Auspurgo</i> <span class="fnote">[Cronica di Siena, tom. 15 Rer. Ital.]</span>,
accozzatasi con quella degl'Inglesi,
governata da <i>Giovanni Aucud</i>, andò
a solazzarsi sul Sanese, spogliando, bruciando
ed uccidendo. E perchè i Sanesi
disperati uscirono con tutto il loro sforzo
nel dì 28 di novembre, passarono quei
malandrini a Sarzana, e poscia se n'andarono
su quel di Perugia e Todi. Infelice
quel paese, dove arrivavano queste
ingorde e fiere locuste. Nel mese di luglio
dell'anno presente si ammalò il vecchio
Malatesta signor di Rimini, Fano, Pesaro
e Fossombrone <span class="fnote">[Cronica di Rimini, tom. 15 Rer. Ital.]</span>, rinomato signore
per tante sue imprese di guerra e
per la molta sua saviezza. Per attestato
della Cronica di Rimini, in tutto il tempo
della sua infermità attese ad opere di
molta virtù e di grande edificazione, sì
per la sua compunzione, come per le
grazie e limosine ch'egli fece. Finalmente
nel dì 27 d'agosto dell'anno presente <span class="fnote">[Chron. Estense, tom. eod.]</span>,
e non già dell'anno seguente, come ha
la Cronica di Filippo Villani, passò all'altra
vita, restando signore di quegli
Stati <i>Galeotto Malatesta</i> suo fratello, impegnato
allora in servigio de' Fiorentini.
Lasciò dopo di sè due figliuoli, cioè <i>Pandolfo</i>
e <i>Malatesta Novello</i>, soprannominato
<i>Unghero</i>, che parteciparono del governo
col suddetto loro zio.
</p>

<p>
<span class="pagenum" id="Page_701">[701]</span>
</p>

<hr />
</div>

<div class="chapter">
<h2 class="hidden" id="MCCCLXV">MCCCLXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxv</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Urbano V</span> papa 4.</td>
  </tr>
  <tr>
    <td><span class="smcap">Carlo IV</span> imperadore 11.</td>
  </tr>
</table>

<p>
Pareva che questo dovesse essere anno
di pace, dacchè i fratelli Visconti s'erano
quetati coll'aggiustamento dell'anno
precedente. Ma le maledette compagnie
dei masnadieri inglesi e tedeschi, accresciute
dagli Ungheri e da tutti i ribaldi
italiani, non lasciarono goder il frutto
della pace fatta. In Lombardia si posarono
l'armi, ma non cessarono gli aggravii
dei popoli ne' paesi sottoposti ai
Visconti. <i>Galeazzo</i> in questi tempi, essendo
gravemente molestato dalla podagra <span class="fnote">[Corio, Istoria di Milano.]</span>,
non si vedea più volentieri in
Milano, perchè <i>Bianca di Savoia</i> sua moglie,
<i>Giovanni de' Pepoli</i> ed altri suoi consiglieri
gli metteano in testa dei sospetti
di <i>Bernabò</i> suo fratello, la cui brutalità e
ingordigia di dominare facea paura a tutti.
Ritirossi dunque a Pavia, dove avea
già terminato un fortissimo castello e un
suntuosissimo palagio. Scoprissi nel dì 25
di gennaio dell'anno presente <span class="fnote">[Chron. Veronens., tom. 8 Rer. Ital.]</span> in Verona
una congiura che andava ordendo
<i>Paolo Alboino</i> dalla Scala contra di <i>Can
Signore</i> suo fratello maggiore, per privarlo
del dominio. Fu preso esso Paolo,
e mandato prigione a Peschiera. A molti
de' suoi complici ed istigatori fu mozzato
il capo, e tutta quella città fu in conquasso
per questo. Secondo le Croniche
di Siena <span class="fnote">[Cronica di Siena, tom. 15 Rer. Ital.]</span> e di Piacenza <span class="fnote">[Chron. Placent., tom. 16 Rer. Ital.]</span>, la compagnia
degl'Inglesi condotta da <i>Giovanni
Aucud</i> era entrata in Perugia, commettendo
ivi i disordini consueti. Ossia che
<i>Anichino di Bongardo</i> colla sua compagnia
di Tedeschi si trovasse nel medesimo
paese, o che i Perugini il facessero
venire in loro aiuto, certo è che si servirono
essi di questo chiodo per cacciar
l'altro. Un fiero e crudel combattimento
<span class="pagenum" id="Page_702">[702]</span>
seguì tra essi Inglesi e Tedeschi uniti coi
Perugini nel dì ultimo di luglio, e durò
fino alla sera, con fama che restassero
sul campo fra l'una e l'altra parte circa
tre mila persone estinte. La peggio toccò
agl'Inglesi, de' quali più di mille e cinquecento
furono condotti prigionieri a
Perugia. Allora fu che Giovanni Aucud
fuggendo se ne tornò col resto di sua
gente sul contado di Siena. Implorarono
i Sanesi l'aiuto di Anichino di Bongardo
e di <i>Albaret</i> Tedesco; e questo bastò per
far ritirare l'Aucud. Ma nel dì 15 di ottobre
eccoti comparire su quel medesimo
territorio <i>Ambrosio</i> figliuolo bastardo di
Bernabò Visconte, condottiere anch'egli
di un'altra possente compagnia di masnadieri
tedeschi ed italiani. Fecero i Sanesi
ammasso di gente, e il costrinsero a
prendere altra via. Tutte queste visite
costarono a quel popolo gravissime somme
di danaro per iscacciare quei cani
con accordo o per forza. Smunse Ambrosio
anche dai Fiorentini sei mila fiorini
d'oro, mostrando di volersene tornare
in Lombardia. Andò poscia costui a
dare la mala pasqua alla riviera orientale
di Genova.
</p>

<p>
Erano state circa questi tempi gravi
discordie e principii di guerra fra la <i>repubblica
di Venezia</i> e <i>Francesco da Carrara</i>
signore di Padova <span class="fnote">[Gatari, Istor. di Pad., tom. 17 Rer. Ital.]</span>. Per l'amicizia
già contratta e tuttavia vigorosa del
Carrarese con <i>Lodovico re</i> d'Ungheria, i
Veneziani erano forte disgustati, e cercavano
le vie di nuocere al primo. Attaccarono
liti con pretesto di confini, ed
ancorchè gli ambasciatori del re d'Ungheria,
del legato del papa, de' Fiorentini,
Pisani e del marchese d'Este s'interponessero,
i Veneziani più che mai comparivano
renitenti alla pace. Tuttavia questa
in fine si conchiuse, e il Carrarese,
per non poter di meno, accettò quelle
condizioni che vollero i più forti: perlochè
all'odio antico contra de' Veneti
s'aggiunsero motivi nuovi. Era anche il
Carrarese in rotta con <i>Leopoldo duca di
<span class="pagenum" id="Page_703">[703]</span>
Austria</i> per cagione di Feltro e Belluno,
già donati a lui dal re d'Ungheria. Unissi
per tanto col patriarca d'Aquileia per
fargli guerra, e succedettero anche molte
ostilità. Maneggiossi intanto l'accasamento
di esso duca d'Austria con <i>Verde</i>
figliuola di <i>Bernabò Visconte</i> <span class="fnote">[Annal. Mediolan., tom. 16 Rer. Ital. Corio,
Istor. di Milano.]</span>. Per effettuar
queste nozze, e condurre la sposa
in Germania, venne a Milano nel mese
di luglio <i>Ridolfo</i> fratello d'esso duca <span class="fnote">[Cronica di Bologna, tom. 18 Rer. Ital.]</span>;
ma quivi infermatosi (e fu creduto di
veleno) terminò i suoi giorni. Ciò non
ostante, seguì il matrimonio suddetto. Per
la morte di questo principe, e per altre
cagioni, cessò il preparamento di guerra
fra lui e Francesco da Carrara. Ma per
conto di tale avvenimento sembra meritar
più fede la Cronica di Verona <span class="fnote">[Chron. Veronens., tom. 8 Rer. Ital.]</span>. Da
essa impariamo che nel dì 12 di febbraio
Leopoldo fratello del duca d'Austria con
cinquecento cavalli arrivò a Verona, e
nel dì seguente andò a sposar la figliuola
di Bernabò. Tornossene egli nel dì 8 di
marzo a Verona, e immediatamente ripassò
in Germania, carico di regali a lui
fatti da' Visconti e dallo Scaligero. Poscia
nel dì 14 di giugno giunse a Verona il
duca Ridolfo, fratello d'esso Leopoldo,
con trecento cavalli, e, passato a Milano,
quivi terminò i suoi giorni nel dì 20 di
luglio. Fu rapito in quest'anno dalla
morte nel dì 18 di luglio <span class="fnote">[Caresin., Chron. Venet., tom. 12 Rer. Ital.]</span> anche <i>Lorenzo
Celso</i> doge di Venezia, principe
glorioso, per avere ricuperata l'isola di
Candia, che s'era ribellata, ed ebbe per
successore in quella illustre dignità, nel
dì 25 d'esso mese, <i>Marco Cornaro</i>, uomo
di gran sapere e di maggiore prudenza <span class="fnote">[Chron. Veron., ubi sup.]</span>.
Nel dì 28 di maggio di quest'anno <i>Carlo
IV imperadore</i> con gran comitiva di
principi e baroni tedeschi si portò ad
Avignone <span class="fnote">[Vita Urbani V, P. II, tom. 3 Rer. Ital.]</span>, dove dai cardinali e dal
<span class="pagenum" id="Page_704">[704]</span>
<i>papa Urbano V</i> fu accolto con sommo
onore. Lunghi e segreti ragionamenti
passarono fra il pontefice e lui; il tempo
rivelò che aveano concertata una lega, e
disposto di venire in Italia per desiderio
di metterla in pace, siccome vedremo
andando innanzi.
</p>

<p>
Scura è in questi tempi la storia di
Napoli e quella di Sicilia, per un biasimevole
difetto del Fazello, che non assegna
i tempi delle cose quivi avvenute, con
togliere a me il campo di riferirle a' suoi
anni precisi. Quel che è certo, nel novembre
di quest'anno finì i suoi giorni
<i>Niccolò degli Acciaiuoli</i> Fiorentino, gran
siniscalco del regno di Napoli <span class="fnote">[Matth. Palmerius, Vit. Nicolai Acciajoli,
tom. 13 Rer. Ital.]</span>, pel cui
senno la <i>reina Giovanna</i> e il <i>re Luigi</i> si
erano sostenuti in mezzo alle gravi loro
tempeste. Ma Giovanna dimenticò ben
presto i di lui rilevanti servigi, con aver
bensì alzato, ma in breve depresso, un
figliuolo di lui. In Sicilia (non ne so io
determinare il tempo) <i>don Federigo re</i>
di quell'isola ricuperò Palermo, e in fine
ritolse anche Messina alla <i>reina Giovanna</i>:
laonde andarono in fumo tutte le conquiste
da lei fatte in quelle contrade. Avvenne
ancora che <i>Giacomo infante</i> di
Maiorica e duca di Calabria, che già vedemmo
marito d'essa reina, ma disgustato
di lei, all'udire insorta guerra in
Ispagna, colà si portò, e vi rimase prigione.
La reina dipoi il riscattò collo
sborso di sessanta mila ducati d'oro. Se
ne tornò egli nell'anno seguente in Italia,
ma poveramente. La Cronica di Bologna
ha <span class="fnote">[Cronica di Bologna, tom. 18 Rer. Ital.]</span> che la reina Giovanna, donna
di gran coraggio, e che sapea montare
a cavallo, quando occorrea, l'avea
tenuto in prigione più di sei mesi, per
levargli di testa la voglia d'essere re; ma
io non saprei assicurar la verità di questo
fatto.
</p>

<p>
<span class="pagenum" id="Page_705">[705]</span>
</p>

<hr />
</div>

<div class="chapter">
<h2 class="hidden" id="MCCCLXVI">MCCCLXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxvi</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Urbano V</span> papa 5.</td>
  </tr>
  <tr>
    <td><span class="smcap">Carlo IV</span> imperadore 12.</td>
  </tr>
</table>

<p>
Nacque nel maggio dell'anno presente
a <i>Galeazzo Visconte</i> in Pavia una figliuola
da Bianca di Savoia, a cui fu posto il nome
di <i>Valentina</i> <span class="fnote">[Corio, Istoria di Milano.]</span>, e col tempo passò in
Francia, maritata in un principe di quella
real casa. Per questa nascita si fecero mirabili
feste in quella città. Ed essendo in
tal congiuntura capitati colà <i>Niccolò marchese</i>
d'Este e <i>Malatesta Unghero</i>, che andavano
per loro affari alla corte del papa,
tennero insieme con <i>Amedeo conte</i> di Savoia
al sacro fonte la fanciullina. Passarono
dipoi i due primi principi a Milano,
dove ricevettero di grandi finezze da Bernabò,
quando il lor viaggio ad Avignone
avea per iscopo la rovina di lui, se la
fortuna gli avesse assistiti. Giunti questi
due principi al papa, il mossero a maneggiare
una lega, in cui avessero luogo non
solamente il papa stesso <span class="fnote">[Raynaldus, Annal. Eccles.]</span>, i suddetti due
signori, <i>Francesco da Carrara, Lodovico</i>
e <i>Francesco da Gonzaga</i>, ma anche lo
stesso <i>Carlo imperadore</i>, a cui fu d'essa
lega dato il baston da comando, e <i>Lodovico
re</i> d'Ungheria. Questa poi fu conchiusa
nel dì 7 d'agosto dell'anno seguente.
Le apparenze erano che la volessero unicamente
contro le compagnie de' soldati
masnadieri, flagello insopportabil allora
dell'Italia; ma creduto fu che segretamente
si trattasse della depression de' Visconti,
la potenza de' quali dava da gran tempo
troppa gelosia a cadauno de' principi d'Italia.
Appena l'accorto Bernabò ebbe sentore
di questo maneggio, che per chiarirsi
delle lor intenzioni diede ordine a' suoi
ambasciatori di far istanza per essere ammesso
in quella lega. Il papa li rimise allo
imperadore, e l'imperadore gli andò menando
a mano un pezzo, tanto che Bernabò
si assicurò de' lor disegni. Il perchè comandò
ad <i>Ambrosio</i> suo figliuolo, il quale
<span class="pagenum" id="Page_706">[706]</span>
si trovava allora nel Genovesato, di assoldar
sempre più gente. Fu ubbidito. Pagava
profumatamente, nè di più ci volea
perchè tutti i ribaldi e malcontenti ed Inglesi
e Tedeschi corressero a lui: laonde
raunò un formidabile esercito <span class="fnote">[Georgius Stella, Annal. Genuens., tom. 17
Rer. Italic.]</span>. Passò
questa gente alla Spezia, e ad altri luoghi
della riviera di Genova, saccheggiando
dappertutto. Arrivarono a Levanto, andarono
a Chiavari. Tutti fuggivano per
quelle parti, e in Genova stessa era sommo
lo spavento.
</p>

<p>
E pur crebbero gli affanni nel dì 13
di marzo, perchè <i>Galeazzo Visconte</i> mandò
ad intimar la guerra a quel popolo. Si
dubitò forte che bollissero intelligenze
per deporre <i>Gabriello Adorno</i> doge, dacchè
fu manifesto essersi unito coi nemici
<i>Lionardo di Montaldo</i>, rivale dell'Adorno,
e bandito in Genova. Fu dunque preso il
partito dal consiglio di Genova di trattar
accordo coi signori di Milano, e restò
dipoi nell'anno seguente convenuto che
i Genovesi pagassero loro ogni anno quattro
mila fiorini d'oro, e mantenessero
quattrocento balestrieri al loro servigio,
e in tal guisa cessò quel rumore. Per
questo accordo <i>Ambrosio Visconte</i> colle
sue masnade si ritirò da que' contorni, e
tornò con <i>Giovanni Aucud</i> a salassare i
miseri Sanesi <span class="fnote">[Cronica di Siena, tom. 15 Rer. Ital.]</span>. Se vollero essi levarsi
d'addosso queste sanguisughe, dappoichè
varii loro luoghi aveano patito il sacco e
l'incendio, fu d'uopo pagare a' dì 23 di
aprile dieci mila e cinquecento fiorini di
oro e molte carra di armadure, oltre a
varii altri regali di commestibili. Se ne
andarono costoro col malanno alla volta
di Roma. Al servigio dei Perugini dimorava
allora <i>Albaret</i> Tedesco, capitano della
compagnia della Stella. Perchè costui
trattava un tradimento in danno di quella
città, nel novembre tagliata gli fu la testa.
D'ordinario andavano a finir male questi
capi d'assassini. Colla morte naturale, che
seguì nell'anno presente, di <i>Giovanni da
<span class="pagenum" id="Page_707">[707]</span>
Oleggio</i>, stato già tiranno di Bologna, la città
di Fermo ritornò sotto il pieno dominio
della santa Sede. Più istanze aveano fatte
i Romani affinchè <i>papa Urbano V</i> riportasse
la sedia pontificale e la residenza
in Roma. Veggonsi ancora lettere esortatorie
del Petrarca per questo. Forse niun
bisogno avea egli di tali sproni, perchè,
prima anche d'essere alzato al trono
pontificale, attribuiva i disordini dello
Stato della Chiesa, anzi dell'Italia tutta,
alla lontananza dei papi, ed avea già mostrata
la sua disposizione a levarsi dalla
Provenza. Pertanto, avendo presa la risoluzion
di venire a Roma, scrisse in questo
anno al <i>cardinale Egidio Albornoz</i> che
gli preparasse il palagio in Roma, ed un
altro in Viterbo, dove pensava di passar
la state dell'anno prossimo venturo.
</p>

<hr />
</div>

<div class="chapter">
<h2 class="hidden" id="MCCCLXVII">MCCCLXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxvii</span>. Indiz. <span class="smcap lowercase">V</span>.</td>
  </tr>
  <tr>
    <td><span class="smcap">Urbano V</span> papa 6.</td>
  </tr>
  <tr>
    <td><span class="smcap">Carlo IV</span> imperadore 13.</td>
  </tr>
</table>

<p>
Finalmente volle <i>Urbano V papa</i> dar
compimento alla risoluzion sua di trasferirsi
in Italia, al dispetto de' cardinali
franzesi che fecero di mani e di piedi
per frastornare questo lodevol disegno.
Da Venezia, da Genova, da Pisa e dalla
<i>reina Giovanna</i> gli furono a gara esibite
galee per condurlo, e servirgli di sicurezza
e scorta <span class="fnote">[Georgius Stella, Annal. Genuens., tom. 17
Rer. Ital.]</span>. Ne accettò egli venticinque,
e con queste nel dì 23 di maggio
arrivò a Genova, accolto con immensa
allegrezza da quel popolo. Più di mille
persone per fargli onore si vestirono di
drappo bianco, che così era allora il
rito. Volle alloggiar fuori di città; ma,
fattagli paura di qualche possibil sorpresa
dalla parte de' Visconti, co' quali non si
erano peranche acconci i Genovesi, elesse
un luogo più sicuro. Pontificalmente
vestito, e addestrato da <i>Gabriello Adorno</i>
doge e da Deliano de' Panciatichi da Pistoia
podestà, cavalcò per la città, e nel
dì 28 sopra le galee imbarcatosi di nuovo,
<span class="pagenum" id="Page_708">[708]</span>
passò nelle vicinanze di Pisa, ma
senza volere smontare in terra <span class="fnote">[Vita Urbani V, P. II, tom. 3 Rer. Ital.]</span>. Giunto
a Corneto, quivi trovò il cardinale
legato <i>Egidio Albornoz</i>, e con lui andò a
fermare in Viterbo nel dì 9 di giugno i
suoi passi <span class="fnote">[Raynald., Annal. Ecclesiast.]</span>. Indicibil fu in tutta Italia
il giubilo per questa venuta del pontefice.
Non tardarono i Romani a spedirgli una
solenne ambasciata colle chiavi della città;
e <i>Niccolò Estense marchese</i> di Ferrara <span class="fnote">[Chron. Estense, tom. 15 Rer. Ital.]</span>,
dopo aver magnificamente accolti in Modena
que' cardinali che vennero per terra,
e dopo essere ito apposta a Venezia
a prendere <i>Jacopo conte di Savoia</i>, ed
averlo condotto a Rovigo nel dì 3 di
ottobre, si partì da Ferrara con settecento
uomini d'armi e duecento fanti
riccamente vestiti, ed arrivò nel dì 12 a
Viterbo, dove era stata una sedizion del
popolo che mise gran paura a tutta la
corte papale. Non altro che lui aspettava
il pontefice per muoversi alla volta di
Roma; e però sotto la guardia del marchese
e delle sue genti nel dì 14 s'inviò
colà, accompagnato da <i>Amedeo VI conte
di Savoia</i>, da <i>Malatesta Unghero</i> signor
di Rimini, da <i>Ridolfo signore di Camerino</i>,
e da copiosissima nobiltà di tutti gli
Stati della Chiesa e di Toscana, e dagli
ambasciatori dell'<i>imperadore</i>, del <i>re di
Ungheria</i>, della <i>reina Giovanna</i>, e d'altri
principi e città. Sperava egli di far quella
solenne entrata in compagnia dello stesso
<i>imperadore Carlo IV</i> (che questo era il
concerto); ma sopraggiunti varii affari
a quell'Augusto, differì egli sino all'anno
venturo la sua venuta. Accolto con incontro
magnifico dal clero e popolo romano,
fra gli strepitosi viva andò il papa
a smontare alla basilica vaticana. Sulle
scalinate, o per ordine o con licenza di
lui, il <i>marchese Niccolò</i> conferì l'ordine
della cavalleria a sei nobili italiani e ad
altrettanti tedeschi. Andò poscia il papa
ad alloggiar nel palazzo vaticano <span class="fnote">[Vita Urbani V, P. II, tom. 3 Rer. Ital.]</span>.
</p>

<p>
<span class="pagenum" id="Page_709">[709]</span>
</p>

<p>
Mancò di vita in quest'anno nella
città di Viterbo, a dì 24 d'agosto, un
lume del sacro collegio, cioè il cardinal
<i>Egidio Albornoz</i>, personaggio, la cui memoria
fu e sarà sempre celebre nella
storia ecclesiastica per le tante imprese
da lui fatte in servigio temporale della
Chiesa romana, e per la sua mirabil attività
e saviezza. Nel dì 5 d'aprile di
quest'anno avea egli tolta a' Perugini la
città d'Assisi. Per questa perdita fu sommamente
afflitto il papa, perchè più che
mai abbisognava de' consigli e dell'appoggio
di questo insigne porporato. Trovò
esso pontefice al suo arrivo la famosa
città di Roma ridotta in pessimo stato,
cadute le maestose fabbriche degli antichi
Romani, chiese rovinate, palagi abbandonati,
case vote o diroccate, e con
mano toccò gli amari effetti della sì lunga
assenza de' pontefici. Cominciò ben egli
a medicar queste piaghe; ma, siccome
vedremo, le concepute speranze da lì a
non molto svanirono. Era divenuta la
Toscana un misero teatro delle insolenze
e della crudeltà de' soldati masnadieri.
Spezialmente Siena e Perugia ne provarono
in questi tempi un nuovo scempio <span class="fnote">[Cronica di Siena, tom. 15 Rer. Ital.]</span>.
Correndo il mese di gennaio,
tornò sul Sanese <i>Giovanni Aucud</i> colla
compagnia degl'Inglesi, desertando, secondo
il solito, quel paese. Succederono
varie battaglie di poco momento. Passarono
costoro sul Pisano a dar la sua a
quel territorio; ma sul principio di marzo
eccoli di nuovo ad infestare il distretto
di Siena. Allora i Sanesi, unito quanto
poterono di gente massimamente unghera,
e ricevuto dai Perugini un buon rinforzo,
vollero tentar la fortuna con una
giornata campale nel dì 6 di marzo a
Montalcinello. Male per loro, perciocchè
furono rotti colla morte o prigionia di
moltissimi. Fra i presi si contò Ugolino
da Savignano nobile modenese, loro conservatore
e capitano di guerra, a cui fu
messa taglia di dieci mila fiorini d'oro.
Cavalcò poscia l'Aucud sul contado di
<span class="pagenum" id="Page_710">[710]</span>
Perugia. Anche quel bravo popolo si appigliò
all'uso del ferro, piuttosto che a
quello dell'oro, per allontanar questi
divorati da' suoi confini; ma, venuto a
battaglia al ponte di San Gianni, ne andò
sconfitto colla morte, per quanto portò
la fama, di circa mille e cinquecento
persone.
</p>

<p>
Grandi feste si fecero nel dì 3 di
giugno in Milano <span class="fnote">[Annales Mediolan., tom. 16 Rer. Ital.]</span>, perchè vi si celebrarono
le nozze di <i>Marco</i> figliuolo di
<i>Bernabò Visconte</i> con <i>Isabella</i> figliuola
di <i>Stefano</i> (ossia di <i>Federigo</i>) <i>conte palatino</i>
e duca di Baviera. Parimente Bernabò
diede per moglie a <i>Stefano duca</i> di
Baviera <i>Taddea</i> sua figliuola. A questo
anno ancora riferiscono gli Annali di
Milano e il Corio <span class="fnote">[Corio, Istoria di Milano.]</span> le disavventure di
<i>Ambrosio Visconte</i>, bastardo di Bernabò.
Era egli colla sua campagnia di masnadieri
passato in regno di Napoli verso
l'Aquila, mettendo in contribuzione e
saccheggiando quelle contrade. La <i>reina
Giovanna</i>, raccolte tutte le sue milizie
sotto il comando di Giovanni Malatacca
Reggiano, le spedì contra d'Ambrosio.
Si venne ad una battaglia, l'armata d'Ambrosio
fu disfatta, ed egli con altri conestabili
condotto nelle carceri di Napoli,
dove gran tempo fece penitenza, ma sforzato,
delle rapine e dell'altre molte sue
iniquità. Io non so se questo fatto appartenga
all'anno presente. Ne' Giornali
Napoletani <span class="fnote">[Giornal. Napolet., tom. 21 Rer. Ital. Bonincontr.,
tom. eod.]</span> e da Sozomeno se ne parla
all'anno 1370. Tuttavia sembra che più
fede meriti la Cronica di Siena <span class="fnote">[Cronica di Siena, tom. 15 Rer. Ital.]</span>, dove
all'anno seguente viene raccontata questa
battaglia, succeduta a Sacco del Tronto
in Puglia. Erano circa dieci mila tra fanti
e cavalli quei d'Ambrosio; così fiera fu
la rotta, che pochi ne camparono, essendo
rimasti o sul campo, o presi in paese
tutto irritato contra sì bestiale canaglia.
Ambrosio, ferito e preso, andò a riposar
<span class="pagenum" id="Page_711">[711]</span>
nelle prigioni. Secento di costoro furono
menati prigioni a Roma, giacchè anche
le milizie del papa aveano avuta parte
alla vittoria. Trecento ne fece impiccare
il papa; gli altri condotti a Montefiascone,
perchè vollero fuggire, furono anche
essi col laccio tolti dal mondo. Questa
parve una crudeltà al Corio <span class="fnote">[Corio, Istoria di Milano.]</span>. Nell'anno
presente <span class="fnote">[Caresinus. Chron., tom. 12 Rer. Ital.]</span> a' dì 13 di gennaio compiè
il corso di sua vita <i>Marco Cornaro</i>
doge di Venezia, e fu alzato a quella dignità
<i>Andrea Contareno</i> nel dì 20 di esso
mese. Intanto <i>Bernabò Visconte</i>, pieno di
fiele con tra di <i>Lodovico</i> e <i>Francesco da
Gonzaga</i> signori di Mantova, si collegò
con <i>Can Signore</i> dalla Scala, padrone di
Verona e Vicenza, disegnando di assediar
Mantova, e facendo credere, se gli
riusciva, di farne un dono allo stesso signor
di Verona.
</p>

<hr />
</div>

<div class="chapter">
<h2 class="hidden" id="MCCCLXVIII">MCCCLXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxviii</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Urbano V</span> papa 7.</td>
  </tr>
  <tr>
    <td><span class="smcap">Carlo IV</span> imperadore 14.</td>
  </tr>
</table>

<p>
Continuò papa Urbano il suo soggiorno
nel palazzo del Vaticano anche nella
primavera di quest'anno, e nel mese di
marzo <i>Giovanna regina</i> di Napoli e <i>Pietro
re</i> di Cipri vennero a Roma per baciargli i
piedi, e per trattar dei loro affari <span class="fnote">[Vita Urbani V, P. II, tom. 3 Rer. Ital.]</span>. Ad
essa regina in segno d'onore fu donata dal
pontefice la rosa d'oro. Venuta la state,
andò il santo Padre a villeggiare a Montefiascone,
della cui buon'aria e situazione
si compiacque assaissimo. Eresse quivi
un vescovato e un capitolo di canonici.
Insigni parentadi si studiò sempre <i>Bernabò
Visconte</i> di fare; ma <i>Galeazzo</i> suo fratello
gli andò innanzi anche in questo.
<i>Bianca</i> sua moglie era sorella di <i>Amedeo
VI conte di Savoia; Isabella</i>, moglie
di <i>Gian Galeazzo</i> suo figliuolo avea per
padre il re di Francia. Contrasse egli parentela
in quest'anno anche col re
<span class="pagenum" id="Page_712">[712]</span>
d'Inghilterra <span class="fnote">[Annales Mediolan., tom. 16 Rer. Ital.]</span>, con dare in moglie a <i>Lionello</i>
ossia <i>Lionetto</i>, figlio d'esso re e duca
di Chiarenza, <i>Violante</i> sua figliuola. La
dote fu magnifica, perchè, oltre a ducento
mila fiorini d'oro <span class="fnote">[Corio, Istor. di Milano.]</span>, concedette al genero
la città d'Alba e molte castella in
Piemonte, come Montevico, Cuneo, Cherasco
e Demonte. Nel dì 27 di maggio
venne il reale sposo a Milano <span class="fnote">[Chron. Placentin., tom. 16 Rer. Ital.]</span>, accolto
con ismisurata pompa e regali senza fine
dai Visconti fratelli, e da gran nobiltà
dell'uno e dell'altro sesso. Celebraronsi
le nozze nel dì cinque di giugno, nel qual
giorno si fecero nobilissimi conviti, che si
veggono descritti dall'autore degli Annali
Milanesi e dal Corio. Alla prima mensa,
dove sedeano i principi, fu ammesso anche
<i>Francesco Petrarca</i> insigne poeta: tanta
era la di lui riputazione. Ma infausto fine
ebbe questo matrimonio; imperciocchè
il suddetto principe inglese, divenuto padrone
d'Alba e delle suddette castella in
Piemonte, per intemperanza, o per altre
cagioni, finì di vivere in Pavia nell'anno
presente (altri dicono nel seguente)
con incredibil rammarico e gravissimo
danno di Galeazzo, il quale non solamente
perdè il genero, e seco le speranze di
appoggio dalla parte del re d'Inghilterra,
ma neppur potè ricuperar Alba e l'altre
terre dotali del Piemonte, delle quali si
fece padrone Odoardo il Dispensiere inglese,
siccome andremo vedendo.
</p>

<p>
Stava in questo mentre <i>Bernabò Visconte</i>
suo fratello attento agli andamenti e preparamenti
de' principi collegati, ben prevedendo
che l'aveano giurata contra di lui;
sapea eziandio che <i>Carlo IV imperadore</i>,
capo della lega, si disponea a passar in
Italia con formidabili forze. Però da tutte
le parti cercò al suo soldo gente, e determinò
di prevenire i nemici colle sue armi
e con quelle di <i>Can Signore dalla Scala</i>
suo collegato. Erano allora le armate di
Italia, siccome osservò il Corio, composte
<span class="pagenum" id="Page_713">[713]</span>
di varie nazioni. In quelle di Bernabò e
di Galeazzo si contavano Italiani, Tedeschi,
Ungheri e Borgognoni; e lo stesso
succedea in quelle degli Estensi, Gonzaghi
e Scaligeri. Il papa nell'esercito suo avea
gran copia di Franzesi, Spagnoli, Bretoni,
Provenzali e Pugliesi. Fra poco vedremo
comparire anche l'imperadore con Boemi,
Schiavoni, Polacchi ed altre nazioni.
Se l'Italia stesse bene fra tanti e sì varii,
quasi dissi, cani e ladroni, ognun può immaginarselo.
Avvenne <span class="fnote">[Annal. Mediolan., tom. 16 Rer. Italic.]</span> che nel dì 9 di
marzo, trovandosi in Parma una grossa
guarnigione di Bernabò, vennero alle mani
i soldati italiani coi tedeschi ed ungheri,
e degli ultimi ne rimasero uccisi
trentadue. Fecero gli uffiziali del Visconte
far tregua di tre mesi fra loro, e si quetò
per allora il tumulto. Ora Bernabò,
unite le sue armi con quelle del fratello
<i>Galeazzo</i> e dello Scaligero, all'improvviso
nel dì cinque d'aprile portò la guerra sul
Mantovano per terra e per acqua <span class="fnote">[Chron. Estens., tom. 15 Rer. Ital.]</span>,
avendo fatto calare per Po una copiosa
flotta di galeoni armati. Entrò nel serraglio
di Mantova da due parti, mettendo a
sacco e fuoco tutto il paese, e quivi fabbricò
una bastia fortissima. Anche dalla
parte di Guastalla mandò un esercito verso
Borgoforte, e se ne impadronì. Non
tardò <i>Niccolò marchese</i> d'Este a spedire
in soccorso de' collegati Gonzaghi i suoi
galeoni armati per Po. Giunta a Borgoforte
questa flotta, attaccò battaglia con
quella del Visconte. Dieci ore durò il combattimento;
in fine la peggio toccò ai legni
estensi; e quelli che non si poterono
salvar colla fuga, rimasero in potere dei
vincitori. Ciò fatto, l'esercito di Bernabò
si accostò maggiormente a Mantova. Intanto
andarono covando i Tedeschi l'odio
conceputo contra de' soldati italiani per
la rissa succeduta in Parma, finchè se la
videro bella. Essendo un dì sul Mantovano,
senza far caso della tregua giurata,
assalirono i fanti italiani. Lunghissimo fu
il combattimento, e molti furono trucidati
<span class="pagenum" id="Page_714">[714]</span>
dall'una e dall'altra parte; ma perchè
gl'Italiani erano in minor numero, toccò
loro la peggio; e circa settecento d'essi
si gittarono nel Po. Bernabò, ch'era in
Parma, corse a Guastalla tutto dolente, e
tanto si maneggiò, che fecero pace insieme.
Anche in Bergamo, giunta la nuova
dell'assassinio fatto agl'Italiani dai Tedeschi
ed Ungheri, quarantacinque di quei
Tedeschi, i quali erano ivi in presidio, furono
spogliati ed uccisi.
</p>

<p>
Si mosse, nell'aprile di quest'anno,
dalla Boemia <i>Carlo IV imperadore</i> <span class="fnote">[Chron. Estense., tom. 15 Rer. Ital.]</span> con
un possente esercito, accompagnato dai
duchi di Sassonia, d'Austria, di Baviera,
da' marchesi di Moravia e di Misnia,
e da varii altri vescovi e gran signori.
Giunse nel dì 5 di maggio a Conegliano,
dove fu a rendergli i suoi ossequii <i>Niccolò
marchese</i> di Ferrara. Nel dì 12 di giugno
arrivò a Figheruolo sul Ferrarese, e seco
si congiunsero, le milizie di <i>papa Urbano</i>,
governate dal <i>cardinale Anglico</i>, vescovo
d'Albano, fratello d'esso pontefice, con
quelle della <i>reina Giovanna</i>. L'anonimo
autore degli Annali Milanesi <span class="fnote">[Annal. Mediol., tom. 16 Rer. Ital.]</span> (se pur
non è guasto il suo testo), per ingrandir
la gloria de' Visconti, si lasciò scappar
dalla penna che questa armata ascendeva
a cinquanta mila cavalieri, senza la
fanteria. L'autore della Cronica di Rimini <span class="fnote">[Cronica di Rimini, tom. 15 Rer. Ital.]</span>
narra che Carlo venne in Italia
con trenta mila cavalieri. E all'incontro
il Corio <span class="fnote">[Corio, Istoria di Milano.]</span> scrive essere stata l'armata
dei collegati di venti mila persone. Tuttavia,
qualunque fosse l'esercito di lui,
pareva che l'imperadore avesse da ingoiare
i Visconti. Ma Carlo IV, principe
debole di consiglio in quasi tutte le imprese
sue, nulla fece di rilevante in questo
anno. Mise l'assedio ad Ostiglia, terra
allora del Veronese: non potè averla.
Andò sotto alla bastia fabbricata da Bernabò
nel serraglio di Mantova, e con
tutti i suoi assalti e con tante forze non
<span class="pagenum" id="Page_715">[715]</span>
potè vincerla. Il peggio fu che, ingrossato
il Po, li suoi vollero tagliar l'argine
del fiume per inondar la bastia; e quei
della bastia voltarono le acque addosso
al campo dell'imperatore, di modo che si
trovò tutta la sua gente in pericolo, e
convenne sloggiare in fretta, lasciando
anche indietro buona parte del bagaglio.
Del pari <i>Can Signore</i> fece tagliar l'Adige,
e lo spinse addosso al Padovano. Andarono
poi l'armi collegate a saccheggiare
il Veronese. L'autore della Vita di
papa Urbano V lasciò scritto <span class="fnote">[Vita Urbani V, P. II, tom. 3 Rer. Ital. Chron.
Estense, tom. 15 Rer. Ital.]</span> che
Carlo si accomodò collo Scaligero, e lo
staccò dalla lega del Visconte. Null'altro
di rilevante fece l'imperadore con tanta
potenza; e ciò che ridondò in suo non
lieve disonore, fu l'essersi egli fermato
tanto colle sue genti in Mantova, città
amica e fedele, che quasi la ridusse all'ultimo
esterminio. Ora, dopo aver Carlo
procurato una tregua, e, per quanto fu
creduto, ricevuta sotto mano buona somma
di danaro dai Visconti, e dopo aver
licenziato molte delle sue milizie, a guisa
di vinto si partì da Mantova, e nel dì 24
d'agosto arrivò a Modena, dove il marchese
gli fece molto onore. Poscia pel
territorio di Bologna passò in Toscana,
e nel dì cinque di settembre entrò nella
città di Lucca.
</p>

<p>
<i>Giovanni dell'Agnello</i> doge di Pisa,
perchè temeva assai di perdere suo stato
per la venuta dell'imperadore, gli avea
per tempo inviati suoi ambasciatori e regali,
ed erasi accordato con lui, con permettergli
l'entrare in Lucca, e cedergli
il castello dell'Agosta. Carlo inviò innanzi
il patriarca d'Aquileia suo fratello
a prendere il possesso d'essa città, e dipoi
vi si trasferì egli in persona. Quivi si
trovò anche l'Agnello a riceverlo, oppure,
come altri scrissero, v'andò egli
dipoi con assai nobile accompagnamento
a pagargli il tributo della sua divozione.
Ma un dopo desinare stando egli con altri
nobili in un ballatoio, ossia sporto, o
<span class="pagenum" id="Page_716">[716]</span>
verone, o ringhiera, a veder le buffonerie
d'un giocoliere <span class="fnote">[Cronica di Siena, tom. 15 Rer. Ital.]</span>, cadde quel ballatoio,
e con esso lui Giovanni dell'Agnello,
il quale, per tal caduta, si ruppe una
coscia. Altri vogliono che, rottosegli sotto
per istrada un ponte di legno, ne ricevesse
quella rottura; ma è più sicura la
prima opinione. Portata a Pisa questa
nuova, come se il doge, persona odiata e
tenuta come tiranno, fosse morto, si levò
a rumore tutto il popolo, gridando <i>libertà</i>;
e quantunque i figliuoli dell'Agnello
fossero corsi colà per sostenere l'autorità
del padre, o farsi esaltare eglino
stessi <span class="fnote">[Tronci, Memor. di Pisa.]</span>, bisognò che in fretta scappassero
per non restar vittime del furore
de' cittadini, i quali cominciarono a reggersi
a comune. Nel dì 3 di ottobre arrivò
ad essa Pisa l'imperadore coll'imperadrice.
Impose una contribuzione a
quel popolo, e prese in prestito da alcuni
di que' mercatanti dodici mila fiorini d'oro.
Minacciava intanto i Fiorentini, richiedendo
da essi Volterra ed alcune castella
tolte a' Lucchesi. La risposta fu, che gli
risponderebbono per le rime, s'egli avea
voglia di guerra. In questi tempi una
strepitosa disunione fu in Siena fra i
nobili e il popolo <span class="fnote">[Cronica di Siena, tom. 15 Rer. Ital.]</span>. Spedirono i Salimbeni
all'imperadore, perchè mandasse
un corpo dei suoi armati. Egli vi spedì
<i>Malatesta Unghero</i> signore di Rimini con
ottocento cavalli, il quale, entrato in
Siena, ed unitosi col popolo, atterrò il
governo dei nobili. Colà poi da Pisa si
trasferì anche l'imperadore nel dì 12 di
ottobre, ed ebbe il dominio di quella città,
dove dichiarò suo luogotenente Malatesta.
Suo vicario avea anche lasciato
in Pisa e Lucca <i>Gualtieri vescovo</i> d'Augusta.
Per fiorini mille e secento venti
in Firenze era in pegno la corona imperiale
d'oro, perchè Carlo sempre si
trovava sbrollo, tuttochè ruspasse danari
da ogni parte. I Sanesi gliela disimpegnarono,
e inoltre a lui pagarono e
<span class="pagenum" id="Page_717">[717]</span>
prestarono altri danari. Dopo la dimora
di pochi giorni in Siena l'Augusto Carlo
cavalcò alla volta di Viterbo, dove l'aspettava
<i>papa Urbano</i> <span class="fnote">[Vita Urbani V, P. II, tom. 3 Rer. Italic.]</span>. Quivi, trattato che
ebbero dei loro interessi, Carlo s'avviò
verso Roma, e gli tenne dietro il papa.
Vicino alla porta del castello Sant'Angelo
s'incontrarono, e l'imperadore a
piedi addestrò il pontefice, che veniva a
cavallo, sino a San Pietro. Arrivata da lì
ad alcuni giorni l'<i>imperadrice Isabella</i>,
quarta sua moglie, con gran solennità fu
coronata dal papa nella basilica vaticana
correndo la festa degli Ognissanti. Sbrigato
poi dagli affari che l'aveano condotto
a Roma, sen venne di nuovo l'imperadore
a Siena, dove trovò più che
mai in confusione quella città e territorio;
imperciocchè i nobili ridottisi alla
campagna e alle lor castella, venivano di
tanto in tanto sino alle porte della città
saccheggiando e bruciando, di modo che i
cittadini si morivano di fame. Fu dunque
fatta una tregua, e si raffrenarono per
un poco quei barbari movimenti.
</p>

<hr />
</div>

<div class="chapter">
<h2 class="hidden" id="MCCCLXIX">MCCCLXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxix</span>. Indizione <span class="smcap lowercase">VII</span>.</td>
  </tr>
  <tr>
    <td><span class="smcap">Urbano V</span> papa 8.</td>
  </tr>
  <tr>
    <td><span class="smcap">Carlo IV</span> imperatore 15.</td>
  </tr>
</table>

<p>
Venne sul principio di novembre dell'anno
presente a Roma <i>Giovanni Paleologo
imperador</i> de' Greci <span class="fnote">[Raynaldus, in Annal. Eccl.]</span>. Il bisogno
in cui egli si trovava del soccorso dei
Latini per resistere alla sempre più crescente
potenza de' Turchi, fatta ancor
questa volta tacere la greca superbia,
l'indusse a venire a' piedi del romano
pontefice, dove, senza farsi molto pregare,
abiurò gli errori de' suoi nazionali,
e riconobbe la superiore autorità del papa
nella Chiesa di Dio. Poco giovò al greco
Augusto questo suo viaggio, e poco la di
lui professione della fede alla Chiesa latina.
Non era in questi tempi men valente
<i>Bernabò Visconte</i> negli affari della guerra
che nei maneggi di gabinetto. Fin l'anno
<span class="pagenum" id="Page_718">[718]</span>
addietro, parte col segreto favore dei
duchi d'Austria e di Baviera suoi generi,
e parte, come corse la voce, e confessa
il Corio <span class="fnote">[Corio, Istor. di Milano.]</span>, con regali disturbò tutti
i disegni e gli sforzi di <i>Carlo IV imperadore</i>
contra di lui, e riportò una tregua
coll'armata de' collegati. Andò poscia
egli destramente trattando con esso Augusto
e col papa di pace, tanto che questa
si stabilì fra esso lui, <i>Galeazzo</i> suo
fratello, <i>Can Signore dalla Scala</i>, ed aderenti
dall'un canto <span class="fnote">[Chron. Estens., tom. 15 Rer. Ital.]</span>, e dall'altro il
<i>pontefice</i>, l'<i>imperadore</i>, la <i>reina Giovanna</i>,
il <i>marchese d'Este</i>, i <i>Gonzaghi, Francesco
da Carrara</i>, i <i>Malatesti</i> e i <i>comuni di Siena</i>
e <i>Perugia</i>. Nel dì 13 di febbraio fu pubblicata
questa pace, e demolita la bastia
già fabbricata da Bernabò nel serraglio
di Mantova. A questo gran guadagno si
ridusse tanto sforzo d'un imperadore e
di tanti suoi collegati. Fermavasi tuttavia
in Siena esso imperador Carlo, dove
facea da padrone assoluto con rabbia
grande de' nobili, perchè esclusi, e non
minore del popolo, che più non comandava
le feste. I Salimbeni soli e Malatesta
erano quelli che giravano le ruote
del governo <span class="fnote">[Cronica di Siena, tom. eod.]</span>. Ma nel dì 18 di gennaio
cominciò il popolo a rumoreggiare; e,
prese le armi, si attruppò, perchè erano
stati deposti i suoi difensori. Uscì l'imperadore
di palazzo, e colla barbuta in
capo, e con circa tre mila cavalieri, accompagnato
da Malatesta Unghero, trasse
al rumore per isbandar quella gente. Ma
i Sanesi coraggiosamente gli vennero
contro, ed attaccarono battaglia al campo;
battaglia che durò ben sette ore colla
morte di molti baroni e di più di quattrocento
uomini dell'imperadore. Rimase
il popolo padrone del campo, e
prese circa mille e ducento cavalli, e molte
armi ed arnesi. <i>Malatesta</i> cotanto si
raccomandò, che fu lasciato uscire di
città con ducento cavalieri. Altrettanto
fecero i Salimbeni. L'imperadore si rifugiò
<span class="pagenum" id="Page_719">[719]</span>
nel palazzo, e restò quivi assediato.
In tale stato altro scampo non ebbe che
di venire ad un accordo con ricavar danari
in compenso del danno e vergogna
a lui fatta. Cinque mila fiorini ricevè in
contanti allora, quindici altri mila furono
promessi in tre paghe: con che perdonò
ai Sanesi, e, confermati tutti i lor
privilegii, assai malcontento se n'andò a
Lucca. Forte gli batteva tuttavia il cuore.
Fu in rotta coi Pisani; ma poi tra l'aggiustamento
che fece con loro, e l'aver
fatto ripatriare Pietro Gambacorta <span class="fnote">[Tronci, Annal. Pisan.]</span>,
ne ricavò un regalo di cinquanta mila
fiorini. Per altrettanta somma fece accordo
coi Fiorentini. Sottrasse Lucca
dal dominio de' Pisani per le tante istanze
di quel popolo, che gli promisero altri
venticinque mila fiorini, e quivi lasciò per
governatore il <i>cardinal Guido di Monforte</i>.
Poscia nel mese di luglio s'inviò
coll'imperadrice alla volta di Bologna <span class="fnote">[Chron. Estense, tom. 15 Rer. Ital.]</span>,
dove fu a riceverlo <i>Niccolò marchese</i> di
Este, e, condottolo a Ferrara con grande
onore, andò poi accompagnandolo sino
ai confini del suo Stato. Imbarcossi Carlo
colla moglie, e passò in Germania, seco
portando grosse somme d'oro, di cui era
stato diligente cacciatore, con empiere
l'Italia di carte pecore, ma seco molto
più di vergogna portando per essere venuto
in Italia a pacificarla, ed avendola
più che mai scompigliata, e per avere
prostituita in varie maniere la sublime
dignità imperatoria.
</p>

<p>
Guerra fu in quest'anno fra <i>papa
Urbano V</i> e i <i>Perugini</i> <span class="fnote">[Vita Urbani V, P. II, tom. 3 Rer. Ital.]</span>. Perchè alla lor
signoria erano state tolte le città d'Assisi
e di Città di Castello, sdegnossi forte
quel popolo contro il pontefice, e gli negava
ubbidienza; anzi fece delle scorrerie
fin sotto Viterbo, dove soggiornava
lo stesso Urbano. Perciò contra di loro
fu inviato un esercito con tali forze <span class="fnote">[Annal. Mediolan., tom. 16 Rer. Ital.]</span>,
che nel presente anno, dopo molto contrasto,
<span class="pagenum" id="Page_720">[720]</span>
Perugia abbassò l'ali, e si sottomise
al legittimo suo sovrano. Più strepito
fece in Toscana un'altra guerra.
Erasi dianzi ribellata ai Fiorentini la riguardevol
terra di San Miniato. Dacchè
fu uscito di Toscana l'imperadore, il comune
di Firenze spedì l'esercito suo ad
assediarla; ma <i>Bernabò Visconte</i>, che sempre
andava in traccia di nuove brighe, si
fece avanti, allegando di essere stato
creato vicario di San Miniato dall'imperadore,
e che, se non dismettevano quella
danza, vi sarebbe entrato anch'egli colle
sue armi. Non se ne misero pensiero i
Fiorentini. Bernabò, condotta al suo soldo
la compagnia degl'Inglesi di <i>Giovanni
Aucud</i>, di cui s'era servito per dare soccorso
a' Perugini contro le genti del papa <span class="fnote">[Annal. Mediol., tom. 16 Rer. Ital.]</span>,
la spinse in Toscana per far levar
quell'assedio. Generale dei Fiorentini era
allora <i>Giovanni Malatacca</i> Reggiano, per
attestato della Cronica Estense <span class="fnote">[Chron. Estens., tom. 15 Rer. Ital.]</span>, non
sussistendo, come scrive l'Ammirati <span class="fnote">[Ammirati, Istor. Fiorentina, lib. 13.]</span>,
ch'egli avesse finita la sua condotta, e in
suo luogo fosse subentrato Bartolino de
Losco ossia de Bosco. Il Malatacca, siccome
personaggio pratico del suo mestiere,
non volea battaglia, tenendosi assai
sicuro nelle sue bastie o trincee; ma
i baldanzosi uffiziali di Firenze col comando
e con pungenti parole il costrinsero
al combattimento a Ponteadera. Fu
disfatto il suo esercito nel dì 8 di dicembre
dall'Aucud, ed esso Malatacca fatto
prigione. Non cessò per questo l'assedio,
perchè vi restavano le bastie, e colà i
Fiorentini mandarono nuova gente. L'Aucud,
dopo la vittoria, diede il guasto al
distretto di Firenze sino alle porte.
</p>

<p>
Erasi ribellata ai Veneziani la città
di Trieste <span class="fnote">[Caresin., Chron. Venet., tom. 12 Rer. Ital.]</span>. Quest'anno valorosamente
la ripigliarono. Di nuovo ancora si risvegliò
la guerra fra <i>Galeazzo Visconte</i> e
<i>Giovanni marchese</i> di Monferrato <span class="fnote">[Petrus Azarius, Chron. Regiens., tom. 16
Rer. Ital.]</span>.
<span class="pagenum" id="Page_721">[721]</span>
Dopo la morte di <i>Lionello</i> ossia <i>Lionetto</i>,
figliuolo del re d'Inghilterra e genero
di Galeazzo, la città d'Alba ed assai altre
castella in Piemonte, date in dote alla
figliuola, rimasero in potere di Odoardo
il Dispensiere, che co' suoi Inglesi le tenne
forte senza volerle restituire, ed anche
per tradimento disfece un esercito inviato
contra di lui. Ma gli mancava la
pecunia. Il marchese di Monferrato corse
al mercato, e collo sborso di ventisei
mila fiorini d'oro ottenne in pegno dal
Dispensiere quello Stato, come apparisce
dallo strumento stipulato nel dì 27 d'ottobre,
e rapportato da Benvenuto da San
Giorgio <span class="fnote">[Benvenuto da S. Giorgio, Istor. del Monferrato,
tom. 23 Rer. Ital.]</span>. Per questa cagione da Galeazzo
fu intimata la guerra al marchese,
e le sue milizie passarono a dare il guasto
al Monferrato. Vicendevolmente il
marchese, che avea preso ai suoi stipendii
il Dispensiere e gl'Inglesi, entrò nel
Novarese, con saccheggiar il paese, e bruciar
le terre di Biandrate e Garlasco. La
città di Sarzana in quest'anno spontaneamente
si diede a <i>Bernabò Visconte</i>, ed
egli tentò anche l'acquisto di Lucca, che
non gli venne fatto <span class="fnote">[Corio, Istor. di Milano.]</span>. Nacque nell'anno
presente a' dì 10 di giugno in Cotignuola
<i>Sforza Attendolo</i>, che vedremo celebre
nel proseguimento della storia, e padre
di <i>Francesco Sforza duca</i> di Milano. Negli
Annali Milanesi <span class="fnote">[Annales Mediolan., tom. 16 Rer. Italic.]</span> (forse con più
fondamento) vien riferita la di lui nascita
al dì 29 d'esso mese, giorno di
martedì. Turbolenze grandi furono in
Pisa, e <i>Pietro Gambacorta</i> tanto seppe
fare, che fu eletto capitano delle masnade,
grado di molta considerazione in
quella città. Per la quale elezione rimasero
sconcertate le macchine di Bernabò
Visconte, che amoreggiava quella città, o
almeno si studiava di rimettere nel suo
primiero posto il decaduto <i>Giovanni dell'Agnello</i>.
</p>

<p>
<span class="pagenum" id="Page_722">[722]</span>
</p>

<hr />
</div>

<div class="chapter">
<h2 class="hidden" id="MCCCLXX">MCCCLXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxx</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Gregorio XI</span> papa 1.</td>
  </tr>
  <tr>
    <td><span class="smcap">Carlo IV</span> imperadore 16.</td>
  </tr>
</table>

<p>
Rimase in quest'anno sommamente
afflitta Roma, anzi l'Italia tutta, per la
risoluzione presa da <i>papa Urbano V</i> di
ritornarsene ad Avignone <span class="fnote">[Raynaldus, Annal. Eccles.]</span>. Giusto
motivo di questo divorzio punto non appariva,
perchè Roma tutta gli ubbidiva,
e il rispettava nelle forme dovute ad un
sovrano e ad un vicario di Cristo. Lo
Stato ecclesiastico già quasi tutto cominciava
a godere i frutti di quella pace che
egli vi avea portata. Per quanto si raccoglie
dalla sua Vita <span class="fnote">[Vita Urbani V, P. II, tom. 3 Rer. Ital.]</span>, prese egli per
pretesto di tornarsene in Francia, il potere
più da vicino applicarsi a metter
pace fra i re di Francia e d'Inghilterra,
che si andavano allora divorando l'un
l'altro. Ma il Petrarca forse toccò <span class="fnote">[Petrarcha, lib. 13 Rer. Sen., epistol. 13.]</span> il
punto, attribuendo ai cardinali franzesi
l'aver commosso il buon papa a far questo
salto. Avvezzi alle delizie della Provenza,
e alla vita dissoluta che si tenea in
quelle parti, non si poteano vedere in
Italia. Per essere venuto il papa alla sua
propria residenza, sparlarono sempre di
lui finchè visse, e più ancora dappoichè
la morte l'ebbe rapito. Tanto dunque si
può credere ch'essi tempestassero, rappresentandogli
il gran bene che ne verrebbe
per quetar l'aspra guerra dei suddetti
due re, ch'egli nella state di questo
anno, partitosi da Roma per andare a
villeggiare a Montefiascone, mentre riposò
in Viterbo, scoprì la sua intenzione
di riveder la Francia, con ordinare a
tutti i cortigiani di prepararsi al viaggio.
Per quanto gli fosse detto contro, e predetta
la morte e lo sdegno di Dio, se andava,
non si lasciò smuovere dal suo proponimento.
Perciò nel dì 5 di settembre
ito a Corneto, quivi si imbarcò, avendogli
provveduto un suntuoso stuolo di
<span class="pagenum" id="Page_723">[723]</span>
galee i re di Francia e d'Aragona, la reina
Giovanna, i Pisani e i Provenzali. Ebbe
a pentirsi da lì a non molto d'avere abbandonata
la sua particolar greggia, e insieme
l'Italia; perciocchè, giunto ad Avignone,
stette poche settimane a cadere
infermo; e questa infermità nel dì 19 di
dicembre il trasse di vita. Pontefice dotato
di tutte le più belle virtù convenienti
al suo sublime santo ministero, umile
sprezzator delle pompe, limosiniere, zelante
del culto di Dio, e tale in somma
che tenuto fu per santo dopo sua morte,
si narravano grazie ottenute da Dio per
intercessione di lui. Oltre a varie Croniche <span class="fnote">[Chron. Placentin., tom. 16 Rer. Ital.]</span>,
ne fa fede anche il Petrarca
nelle sue lettere; e l'autore della Cronica
Bolognese <span class="fnote">[Chron. Bononiens., tom. 18 Rer. Ital.]</span> attesta che in quella
città fu con indicibil duolo compianta la
perdita di questo buon pontefice per li
tanti benefizii ch'egli e il <i>cardinale Anglico</i>,
suo fratello, aveano compartiti ad
essa città, e per la fama de' suoi miracoli
si cominciò a dipignere per le chiese
la di lui effigie. Altrettanto abbiamo dagli
Annali di Genova di Giorgio Stella <span class="fnote">[Georgius Stella, Annal. Genuens., tom. 17
Rer. Ital.]</span>. Fu
poi nel dì 30 di dicembre eletto sommo
pontefice <i>Pietro Ruggieri</i>, figliuolo di Guglielmo
conte di Belforte, e nipote di <i>Clemente
VI</i>, che era cardinale di Santa Maria
Nuova, giovane di età, ma vecchio di
costumi, scienziato nelle leggi, ne' canoni
e nella teologia, modesto, liberale, e amato
da tutti per le sue oneste e cortesi
maniere. Prese il nome di <i>Gregorio XI</i>.
Dicono ch'egli fu scolare di <i>Baldo</i> gran
legista in Perugia.
</p>

<p>
Secondochè scrive Matteo Griffoni <span class="fnote">[Matth. de Griffonibus, Chron. Bononiens.,
tom. 18 Rer. Ital.]</span>,
riuscì a <i>Giovanni Aucud</i> d'introdurre in
San Miniato, assediato da' Fiorentini, un
convoglio di vettovaglia e di munizioni.
Ciò non ostante, per tradimento di uno
di quei terrazzani, appellato Luparello, i
<span class="pagenum" id="Page_724">[724]</span>
Fiorentini entrarono nella terra nel dì 9
di gennaio dell'anno presente. Il presidio
di <i>Bernabò Visconte</i> si ritirò nella rocca,
la quale al fine venne anch'essa nelle lor
mani. Ad alcuni di que' nobili cittadini
ribelli fu mozzo il capo. Se ne fuggirono
gli altri, cioè parte de' Mangiadori, conti
di Collegalli e Ciccioni, e con essi Filippo
Borromeo, da cui discende la chiarissima
famiglia de' conti Borromei di Milano.
Tolto dunque a Bernabò quel nido in
Toscana, egli richiamò l'Aucud in Lombardia.
Passò la sua compagnia d'Inglesi,
calcolata circa due mila barbute, nel dì
primo d'agosto sul Bolognese <span class="fnote">[Cronica di Bologna, tom. 18 Rer. Ital.]</span>, commettendo
nelle vicinanze di quella città
le consuete sue crudeltà, e dipoi se ne
andò sul Parmigiano. Le paci che facea
Bernabò duravano sempre quel solo tempo
che a lui piaceva, perchè non gli mancavano
mai pretesti di romperle, e sempre
maneggiava ribellioni e tradimenti in
casa de' vicini. Mosse egli guerra nell'anno
presente a <i>Feltrino Gonzaga</i> signor
di Reggio. Affinchè egli non s'impadronisse
di quella città, accorsero in aiuto
di lui le armi della Chiesa, de' marchesi
estensi <span class="fnote">[Chronic. Estens., tom. 15 Rer. Ital.]</span> e de' Fiorentini, che manteneano
lega insieme per sospetto sempre
di quel non mai quieto bestione. Nel dì
20 d'agosto succedette una battaglia tre
miglia lungi da Reggio, in cui fu sconfitta
parte del di lui esercito, e presa una bastia
da lui fabbricata a San Rafaello. Avea
Bernabò sovvertiti i principali della terra
di Vignola nel Modenese, e massimamente
i nobili Grassoni, per ribellarla al
<i>marchese Niccolò</i>. Scoperto il trattato, ebbero
que' traditori il meritato gastigo.
Inoltre i signori di Sassuolo, dopo aver
ucciso a tradimento sul Bolognese <i>Gherardo
de' Rangoni</i>, uno de' nobili principali
di Modena, e carissimo a Niccolò marchese
d'Este, si ribellarono, ponendosi
sotto la protezion di Bernabò. Questa ribellione
fece tornare sul Modenese le genti
della lega, che, passate sul Parmigiano,
<span class="pagenum" id="Page_725">[725]</span>
aveano dato ivi un gran guasto. Assediarono
esse la Mirandola, senza poterla
avere; e nel ritorno furono colte in un
agguato dall'<i>Aucud</i> spedito da Bernabò.
Per questo colpo diedero i collegati orecchio
a proposizioni di pace, la quale nel
prossimo novembre a dì 12 fu pubblicata
tra essi e Bernabò. Ma perchè non vi fu
compreso <i>Manfredino da Sassuolo</i>, continuò
la guerra del marchese Niccolò contra
di lui, e ciò servì di pretesto a Bernabò
per non osservare dipoi i capitoli
d'essa pace.
</p>

<p>
Oltre misura fumava di collera <i>Galeazzo
Visconte</i> contra di <i>Giovanni marchese</i>
di Monferrato per l'occupazione
della città d'Alba e di molte castella del
Piemonte, siccome abbiam di sopra accennato.
Però con un possente esercito
andò nell'anno presente a farne vendetta <span class="fnote">[Petrus Azarius, Chron., tom. 16 Rer. Ital.
Chron. Placentin., tom. eod.]</span>.
Diede il guasto alle di lui castella
verso Po, e pacificamente s'impadronì di
Valenza nel mese di settembre. Condusse
poi l'armata sotto Casale di Santo Evasio,
e strinse quella terra con vigoroso
assedio, e talmente l'angustiò, che per
difetto di viveri que' cittadini nel dì 14 di
novembre capitolarono la resa. Lo strumento
di essa dedizione vien rapportato
da Benvenuto da San Giorgio <span class="fnote">[Benvenuto da San Giorgio, Istoria del Monferrato,
tom. 23 Rer. Ital.]</span>. Per
questa perdita presero brutta piega gli
affari del marchese Giovanni. Secondo il
Corio <span class="fnote">[Corio, Istor. di Milano.]</span>, in questo medesimo anno esso
Galeazzo ricuperò la città di Como, che
colla Valtellina se gli era ribellata. Bernabò
diede principio ad un mirabil ponte
d'un arco solo sopra l'Adda a Trezzo, e
fece fabbricar cittadelle a Brescia, Bergamo,
Cremona, Pizzighettone, Crema, Pontremoli,
Lodi, Sarzana ed altri luoghi. E
perciocchè Galeazzo suo fratello <span class="fnote">[Annal. Mediolan., tom. 16 Rer. Ital.]</span> avea
cominciato in Milano il castello di Porta
Zobbia, anch'egli si mise a fabbricarne un
altro nel sito dove ora è lo spedal maggiore.
<span class="pagenum" id="Page_726">[726]</span>
Quanto a Genova, se la pace entrava
talvolta in quella città <span class="fnote">[Georgius Stella, Annal. Genuens., tom. 17
Rer. Ital.]</span>, bisognava
ben che s'aspettasse d'uscirne in
breve per l'instabilità e bollore di quelle
teste. <i>Gabriello Adorno</i>, allora doge di
quella città, benchè persona esente da
ogni taccia di tirannia, anzi lodevole in
tutte le azioni sue, pure non giugneva a
contentare un popolo che troppo amava
le novità, diviso per le fazioni guelfa e
ghibellina. Nel 13 d'agosto contra di lui
insorse coll'armi una parte del popolo.
Fece egli sonar campana a martello per
aver soccorso, e niuno si mosse per lui.
Fu preso per forza il palazzo ducale, ed
allora molti de' mercatanti e del popolo
si ridussero alla chiesa de' frati minori,
dove proclamarono doge <i>Domenico da
Campofregoso</i>, mercatante ghibellino di
molta prudenza e ricchezze. Per maggior
sua sicurezza fece egli ritenere il deposto
Adorno, e mandollo prigione a Voltabio,
facendolo custodire da buone guardie.
L'anno fu questo <span class="fnote">[Ammirat., Istoria Fiorentina, lib. 13.]</span>, in cui la città di
Lucca, dopo tanti anni di servitù, ricuperò
la sua libertà, per maneggio specialmente
de' Fiorentini, assai informati de' movimenti
di Bernabò Visconte, per ottenerla
o con danari o colla forza. Venticinque
mila fiorini sborsati al <i>cardinal Guido</i>,
che n'era governatore, il fecero andar
con Dio, e lasciar libero quel popolo, il
quale fra le allegrezze della ricuperata
libertà non dimenticò di atterrare l'odiata
cittadella dell'Agosta, siccome quella
che avea tenuto sempre in addietro il
giogo addosso alla città.
</p>

<hr />
</div>

<div class="chapter">
<h2 class="hidden" id="MCCCLXXI">MCCCLXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxi</span>. Indiz. <span class="smcap lowercase">IX</span>.</td>
  </tr>
  <tr>
    <td><span class="smcap">Gregorio XI</span> papa 2.</td>
  </tr>
  <tr>
    <td><span class="smcap">Carlo IV</span> imperadore 17.</td>
  </tr>
</table>

<p>
Fecero gran rumore in Italia nel
presente anno le calamità della città di
Reggio <span class="fnote">[Chron. Estense, tom. 15 Rer. Ital.]</span>. Padrone d'essa <i>Feltrino da
<span class="pagenum" id="Page_727">[727]</span>
Gonzaga</i> tirannescamente opprimeva quel
popolo, che perciò nulla più desiderava
che di passar sotto altro signore. I Boiardi,
Roberti, Manfredi, principali d'essa
città, ne fecero parola al <i>marchese Niccolò</i>
d'Este signor di Ferrara e Modena,
rappresentandogli facile l'acquisto per la
disposizion favorevole di que' cittadini.
La voglia di slargare i confini, da cui non
va esente alcuno de' principi; l'aver Feltrino
usati in addietro varii tradimenti ed
insolenze al marchese; e le pretensioni che
tuttavia nudriva la casa d'Este sopra di
Reggio, posseduto già da essa anche nel
principio del corrente secolo, gli fecero
dare il consenso a questa tentazione. Richiedeva
l'impresa delle forze, e perciò
prese egli al suo soldo la compagnia di
masnadieri di varie nazioni, messa insieme
dal <i>conte Lucio</i> di Suevia, non so se
fratello del già ucciso conte Lucio Corrado,
uomo che anche egli col prendere
il soldo altrui, o pur colle rapine e coi
saccheggi manteneva le truppe sue. Sul
Sanese aveano costoro bruciate circa due
mila case <span class="fnote">[Cronica di Siena, tom. 15 Rer. Ital.]</span>, e spremuto da quel comune
per accordo otto mila fiorini d'oro a' dì 22
di marzo. Vennero pel Bolognese a guisa
di nemici; e il marchese, per coprire i
suoi disegni, gl'inviò sotto Sassuolo,
mostrando di voler quivi piantare una bastia,
giacchè durava la guerra contra di
<i>Manfredino</i> signor di quella terra. Poscia
nel dì 7 d'aprile segretamente cavalcò la
gente del marchese a Reggio, sotto il
comando di Bechino da Marano; e presa
la porta di San Pietro per forza, entrò
vittoriosa nella città. Feltrino da Gonzaga
si rifugiò nella cittadella, e tenne forte
anche due porte della stessa città. Arrivò
intanto lo scellerato conte Lucio colle sue
sfrenate masnade. L'ordine era, ch'egli
non entrasse nella città, per ischivare i
disordini; ma costui trovò la maniera di
introdurvisi con promessa di non danneggiare
i cittadini. Ma appena quelle inique
milizie furono dentro, che diedero un
orrido sacco alle case, ai sacri templi,
<span class="pagenum" id="Page_728">[728]</span>
con tutte le più detestabili conseguenze di
sì fatte inumanità. Nè ciò bastando allo
iniquo condottiere, dacchè intese che
<i>Feltrino</i> trattava con <i>Bernabò Visconte</i> di
vendergli Reggio, anch'egli concorse al
mercato. Venne per questo a Parma Bernabò,
dopo avere spedito a Feltrino <i>Ambrosio</i>
suo figliuolo (già liberato per danari
dalle carceri di Napoli) con aiuto di gente.
Fu conchiuso il contratto fra lui e il
Gonzaga nel dì 17 di maggio, come apparisce
dallo strumento, per cui comperò
Bernabò la città di Reggio pel prezzo di
cinquanta mila fiorini d'oro, con lasciare
a Feltrino il dominio di Novellara e Bagnolo,
che erano del distretto di Reggio.
Altri venticinque mila fiorini (quaranta
mila dicono gli Annali Milanesi <span class="fnote">[Annales Mediolan., tom. 16 Rer. Ital.]</span>) pagò il
Visconte al conte Lucio, affinchè gli desse
libera la città. Dopo di che tanto il Gonzaga,
che il conte Lucio si ritirarono, comandando
costui alle genti del marchese
d'andarsene, altrimenti avrebbe contra
di loro adoperata la forza.
</p>

<p>
Enorme fu il tradimento; e pur con
tanti esempi della mala fede di questi iniqui
masnadieri, i principi d'Italia li conducevano
al loro servigio; e il conte
Lucio appunto passò da Reggio al soldo
di <i>Giovanni marchese</i> di Monferrato, contro
al quale aspramente guerreggiava
<i>Galeazzo Visconte</i>. Scrisse il Corio <span class="fnote">[Corio, Istoria di Milano.]</span>,
e prima di lui l'autore degli Annali
Milanesi, essere state le milizie di Bernabò
che diedero l'esecrabil sacco alla
città di Reggio. La Cronica Estense <span class="fnote">[Chron. Estense, tom. 15 Rer. Ital.]</span>,
siccome ho detto, e Matteo Griffone <span class="fnote">[Matth. de Griffonibus, Chron. Bononiens.,
tom. 18 Rer. Ital.]</span>
attribuiscono tanta iniquità alle soldatesche
del conte Lucio. Ebbe bene a rodersi
le dita per sì infelice impresa il <i>marchese
Niccolò</i>. Non solamente non acquistò egli
Reggio, ma servì lo sforzo suo a farla
cadere in mano del maggiore e più potente
nemico ch'egli avesse; e fu la rovina
<span class="pagenum" id="Page_729">[729]</span>
di quella sfortunata città, la quale
rimase desolata, essendosene ritirata
buona parte de' cittadini o per le miserie
sofferte, o per non restare sotto il duro
dominio del crudele Bernabò Visconte.
Poco stette ancora l'Estense a pagarne il
fio, perchè <i>Ambrosio Visconte</i> nel dì 14
d'agosto con ischiere copiose d'armati
diede il guasto al territorio di Modena,
arrivò sul Ferrarese, assediò il Bondeno,
e fece inestimabil preda di persone e bestiami.
Le mire di Bernabò andavano
oramai sopra Modena stessa: del che
sommamente furono scontenti e in pena
<i>papa Gregorio</i> e tutti i collegati, veggendo
crescere sempre più la potenza
del possente Biscione. Contro le forze
di <i>Galeazzo Visconte</i> non potea intanto
reggere <i>Giovanni marchese</i> di Monferrato,
ed avea già perduta parte del suo paese.
Appigliossi dunque al partito, siccome
dicemmo, di condurre al suo soldo l'infedel
<i>conte Lucio</i>, la cui compagnia si
faceva ascendere a circa cinque mila uomini
d'armi, oltre a gran quantità di balestrieri
ed arcieri a piedi <span class="fnote">[Chronic. Placentin., tom. 16 Rer. Ital.]</span>. Venne Galeazzo
Visconte a Piacenza, e quivi ammassò
l'esercito suo, composto di diverse
nazioni, Italiani, Tedeschi, Ungheri, Spagnuoli,
Guasconi e Bretoni, con disegno
d'impedire il passo a questi masnadieri.
Ma alle pruove giudicò meglio di non far
loro resistenza. Passarono dunque in
Monferrato sul principio di giugno, e
l'arrivo loro impedì che Galeazzo non
facesse alcun altro progresso nell'anno
corrente. Nel dicembre di quest'anno
l'odio inveterato, che l'un contra l'altro
covavano i <i>Veneziani</i> <span class="fnote">[Caresin., Chronic., tom. 12 Rer. Ital. Sanuto,
Cron., tom. 22 Rer. Ital.]</span> e <i>Francesco da
Carrara</i> signor di Padova, finalmente
scoppiò in un'aperta dissensione e in
preparamenti di guerra. Gli autori veneti
ne attribuiscono, e più probabilmente, la
colpa a Francesco da Carrara, che, alzato
in superbia per la protezione di <i>Lodovico</i>
potentissimo <i>re d'Ungheria</i>, avea fabbricato
<span class="pagenum" id="Page_730">[730]</span>
varie castella, argini e chiuse oltre
la palude d'Oriago, e in altri siti che il comune
di Venezia pretendea suoi. All'incontro,
gli storici padovani <span class="fnote">[Gatari, Ist. Pad., tom. 17 Rer. Ital.]</span> scrivono
avere i Veneziani per odio ed invidia,
e senza ragione, mossi cotali pretesti per
vendicarsi del Carrarese a cagion della
assistenza già data al re d'Ungheria,
allorchè venne all'assedio di Trivigi;
giacchè non altrove avea Francesco fabbricato
quelle ville e fatte le fortificazioni,
se non sul distretto di Padova.
</p>

<hr />
</div>

<div class="chapter">
<h2 class="hidden" id="MCCCLXXII">MCCCLXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxii</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Gregorio XI</span> papa 3.</td>
  </tr>
  <tr>
    <td><span class="smcap">Carlo IV</span> imperadore 18.</td>
  </tr>
</table>

<p>
Secondo il Guichenone <span class="fnote">[Guichenon, Histoire de la Maison de Savoye.]</span>, <i>Giovanni
marchese di Monferrato</i>, principe glorioso,
forse per gli affanni patiti ne' sinistri
successi della sua guerra con <i>Galeazzo
Visconte</i>, gravemente s'infermò e terminò
i suoi giorni. Nella Cronica di Piacenza <span class="fnote">[Chron. Placentin., tom. 16 Rer. Ital.]</span>
è scritto che la sua morte accadde
nel dì 13 di marzo del 1371. Ma
il testamento e i codicilli di questo principe
dati alla luce da Benvenuto da San
Giorgio <span class="fnote">[Benvenuto da S. Giorgio, Istoria di Monferrato,
tom. 23 Rer. Ital.]</span>, benchè non assai esatti nelle
note cronologiche, abbastanza ci assicurano
esser egli passato all'altra vita
dopo il dì 14 di marzo dell'anno presente,
e prima del dì 20 d'esso mese. Sotto
la protezion del papa lasciò suo erede
nel Monferrato <i>Secondotto</i> suo primogenito;
e la città d'Asti volle che fosse per
indiviso di esso Secondotto, e di <span class="smcap">Giovanni,
Teodoro</span> e <i>Guglielmo</i> altri suoi figliuoli,
e di <i>Ottone duca</i> di Brunsvich suo parente,
al quale avea anche donato varie
altre castella, deputandolo per tutore e
curatore de' suddetti suoi figliuoli insieme
con <i>Amedeo conte di Savoia</i>. Aveva egli
tenuto Ottone di Brunsvich in addietro
per suo principal consigliere, e quasi secondo
<span class="pagenum" id="Page_731">[731]</span>
padrone di quegli Stati: cotanta
era la sua onoratezza, fedeltà e prudenza.
Maggiormente si applicò esso duca
da lì innanzi a sostener gl'interessi di
quei principi giovinetti. Ma si trovava
egli in gravi pericoli, perchè <i>Galeazzo
Visconte</i> minacciava la città d'Asti, e in
fatti passò ad assediarla nell'anno presente.
Trattò di pace il duca di Brunsvich,
ma ritrovate troppo alte le pretensioni
di Galeazzo, che a tutte le maniere voleva
Asti, se ne ritornò alla difesa di
quella città e del Monferrato, con implorar
l'aiuto del suddetto Amedeo conte
di Savoia, valoroso principe di questi
tempi. Era il conte cognato di Galeazzo,
cugino de' figliuoli del fu marchese Teodoro,
e perciò sembrava irresoluto; ma
l'essersi <i>Federigo marchese</i> di Saluzzo
collegato coi Visconti, e il timore che il
crescere di Galeazzo non ridondasse in
proprio danno, gli persuasero di entrare
in lega col Monferrato. Inoltre seppe così
ben rappresentare al papa la necessità
di reprimere i Visconti <span class="fnote">[Raynaldus, Annal. Eccles.]</span>, siccome gente
vogliosa di assorbir tutta l'Italia, che il
trasse seco in lega, e n'ebbe gran rinforzo
di gente e danari. Erano unite anche le
altre milizie pontificie con quelle del
<i>marchese Niccolò Estense</i>, di <i>Francesco da
Carrara</i> e de' <i>Fiorentini</i>, per resistere in
altre parti alle forze di <i>Bernabò Visconte</i>.
Quanto al Monferrato, durò lungo tempo
l'assedio d'Asti: v'andò un potente
soccorso del conte di Savoia; seguirono
varii combattimenti colla peggio de' Visconti <span class="fnote">[Cronica di Siena, tom. 15 Rer. Ital.]</span>;
e in fine sì vigorosa difesa
fecero di quella città il conte ed Ottone
duca di Brunsvich, con aver anche prese
le bastie del Visconte, che Galeazzo fu
forzato a ritirarsi colle mani vote.
</p>

<p>
Altro destino ebbe la guerra di Bernabò
col marchese estense. <i>Ambrosio</i> suo
figliuolo bastardo, scelto per capitano
colla sua armata, collegato con <i>Manfredino
signor di Sassuolo</i>, venne da Reggio
a dare il guasto al territorio di
<span class="pagenum" id="Page_732">[732]</span>
Modena <span class="fnote">[Annales Mediolan., tom. 16 Rerum Italic.
Chronic. Placentin., tom. eod. Chronic. Estense,
tom. 15 Rer. Ital.]</span>. Gli furono a fronte le genti del
marchese, del legato pontificio, del Carrarese
e de' Fiorentini, e corsero anche
esse a' danni del Sassolese. Poscia nel
dì 2 di giugno vennero alle mani le due
nemiche armate. La sanguinosa battaglia
durò ore quattro continue; voltò in
fine la spalle quella de' collegati, con essere
rimasti prigionieri <i>Francesco e Guglielmo
da Fogliano</i>, nobili reggiani, capitani
dell'Estense e della Chiesa, e <i>Giovanni
Rod</i> Tedesco capitano de' Fiorentini,
e circa mille soldati. Nè si dee tacere
una delle tante crudeltà di Bernabò. Nel
dicembre di quest'anno fece intimar la
morte al suddetto Francesco da Fogliano,
se non gli consegnava tutte le castella
esistenti nel Reggiano. Ma non era in sua
mano il darle, perchè v'era guarnigione
del papa e del marchese Niccolò; e <i>Guido
Savina</i> suo fratello, che in esse castella
soggiornava, benchè scongiurato, sempre
ricusò di consegnarle. Fece Bernabò
ignominiosamente impiccare quel prode
cavaliere: barbarie divolgata e detestata
per tutta l'Italia. La perdita della battaglia
suddetta, che si tirò dietro la presa
di Correggio, venne da lì a non molto
riparata coll'arrivo di numerose squadre
d'armati, spedite dal <i>cardinal Pietro Bituricense</i>,
venuto nel gennaio a Bologna
legato apostolico, e da <i>Giovanna regina</i> di
Napoli. Queste impedirono a Bernabò il
piantare intorno a Modena due bastie,
che gli erano costate sessanta mila fiorini
d'oro. Ma perciocchè esso Bernabò, volendo
prestar soccorso al fratello <i>Galeazzo</i> <span class="fnote">[Corio, Istor. di Milano.]</span>,
contra di cui era marciato
con molte forze <i>Amedeo conte di Savoia</i>,
spedì verso Asti il figliuolo Ambrosio, e
buona parte dell'esercito suo <span class="fnote">[Annal. Mediolan., tom. 16 Rer. Ital.]</span>: l'armata
de' collegati s'inoltrò sul Reggiano
e Parmigiano, dove fece immenso bottino,
e rovinò il paese per otto giorni. Oltre
<span class="pagenum" id="Page_733">[733]</span>
a ciò, la compagnia degl'Inglesi, sotto
il comando di <i>Giovanni Aucud</i>, che militava
per Bernabò Visconte, terminata
la sua ferma, e disgustata, perchè non le
fu permesso di venire a battaglia col
conte di Savoia, passò ai servigi del papa
e de' collegati; e giunta sul Piacentino,
dopo aver prese parecchie castella di
quel contado, quivi dolcemente si riposò
nel verno alle spese de' miseri popoli.
Verso lo stesso territorio di Piacenza si
inviò nel novembre il conte di Savoia
col disegno di entrar sul Milanese; ma
i fiumi grossi e le buone difese fatte dai
Visconti fecero abortir le sue idee <span class="fnote">[Gazata, Chron., tom. 18 Rer. Ital.]</span>.
Eransi già ritirate ai quartieri le milizie
de' collegati, ed era seguita una tregua
con Bernabò per mezzo del re di Francia,
quando Ambrosio Visconti, senza saputa
del padre (per quanto si fece credere),
cavalcò con tutte le sue genti di
armi sul Bolognese <span class="fnote">[Cronica di Bologna, tom. 18 Rer. Ital.]</span> nel dì 18 di novembre,
dove diede un terribil guasto, e
bruciò case e palagi. Arrivò fino alle
porte di Bologna all'improvviso, niuno
aspettando tal visita in vigor della tregua.
Ne menò via ben tre mila buoi, e il
danno recato si fece ascendere fino a secento
mila fiorini d'oro. In Pavia nel dì 3
di settembre di quest'anno finì di vivere
<i>Isabella</i> moglie del giovane <i>Galeazzo
Visconte</i> conte di Virtù, e figliuola di <i>Giovanni
re di Francia</i>, principessa che per
le sue rare virtù si truova sommamente
encomiata negli Annali di Milano e di
Piacenza.
</p>

<p>
Non ostante che s'interponessero gli
ambasciatori del legato pontificio, dei
Fiorentini e Pisani, per impedir la guerra
che s'andava preparando fra i <i>Veneziani</i>
e <i>Francesco da Carrara</i> signor di Padova,
maniera non si trovò per quetar le
differenze <span class="fnote">[Caresin., Chron. Venet., tom. 12 Rer. Ital.
Gatari, Istor. Padov., tom. 17 Rer. Ital. Andreas
de Redusio, Chron., tom. 19 Rer. Ital.]</span>. Severamente furono gastigati
alcuni nobili veneti amici del Carrarese,
<span class="pagenum" id="Page_734">[734]</span>
che gli rivelavano i segreti del
consiglio. Ma ciò che maggiormente irritò
il senato veneto, fu l'avere scoperta
un'indignità del Carrarese, il quale segretamente
avea spediti a Venezia alcuni
suoi sgherri per levar di vita certi altri
nobili suoi nemici, perchè attraversavano
i trattati della concordia. A molti di quegli
assassini costò la vita lo scoprimento
del disegno; e per questo si venne all'armi.
Gli avvenimenti di essa guerra,
in cui fu assistito il Carrarese da <i>Lodovico
re</i> d'Ungheria, furono varii, e veggonsi
diffusamente descritti dal Caresino,
dal Redusio e dai Gatari. Fino poi a questo
anno erano durate le fiere nemicizie e
guerre fra i re di Napoli Angioini e i re
di Sicilia Aragonesi <span class="fnote">[Raynaldus, Annal. Eccles.]</span>. Dacchè il <i>re
Pietro</i> tolse al <i>re Carlo I</i> la Sicilia, non
mai durevol pace seguì fra loro; nel
presente anno finalmente stabilirono un
accordo <i>Giovanna regina</i> di Napoli e don
<i>Federigo d'Aragona re</i> di Sicilia, essendosi
indotto l'ultimo a riconoscere dalla
regina in feudo quell'isola, e di pagarle
annualmente a titolo di censo tre mila
once d'oro, cadauna delle quali valeva
cinque fiorini d'oro, e per conseguente
quindici mila fiorini d'oro per anno:
somma veramente pesante; e di usare il
titolo di re di Trinacria, e non già di Sicilia,
riserbato alla regina Giovanna. Il
Fazello <span class="fnote">[Fazell., de Reb. Sic., lib. 9, cap. 6.]</span> con error grave fa mancato
di vita il re Federigo nell'anno 1368.
Gli Atti pubblicati dal Rinaldi il comprovano
vivo in quest'anno, ed autore della
suddetta concordia, la quale fu approvata
dal papa. Diede bensì fine al suo vivere
nel dì 11 di luglio dell'anno presente <span class="fnote">[Cronica di Rimini, tom. 15 Rer. Ital.]</span>
<i>Malatesta Unghero</i> signore di
Rimini, e, secondo la Cronica di Bologna <span class="fnote">[Cronica di Bologna, tom. 18 Rer. Ital.]</span>,
<i>della sua morte fu gran danno,
perchè era prode uomo, come sono stati
sempre i Malatesti</i>. Il dominio degli Stati
rimase a <i>Galeotto</i> suo zio e a <i>Pandolfo</i>
<span class="pagenum" id="Page_735">[735]</span>
suo fratello, il quale nell'anno appresso
fece anch'egli fine a' suoi giorni. Facendosi
in quest'anno la coronazione di
<i>Pietro re</i> di Cipri, a cagion della precedenza
fra i balii o consoli, insorse gran
rissa fra i Veneziani e Genovesi <span class="fnote">[Georgius Stella, Annal. Genuens., tom. 17
Rer. Ital.]</span>. In
favore de' primi furono i Cipriotti: laonde
alquanti Genovesi vennero uccisi, oppure
precipitati dai balconi. Portata questa
disgustosa nuova a Genova, si sollevò
gran rabbia e tumulto in quel popolo, nè
tardò quel doge <i>Domenico da Campofregoso</i>
a mettere in ordine una possente
armata marittima, di cui fu ammiraglio
<i>Pietro da Campofregoso</i>, fratello del doge,
per passare in Cipri a farne vendetta.
Questo accidente risvegliò l'antica gara
ed odio fra le due nazioni veneta e genovese,
onde ne seguirono poi sconcerti e
guerre implacabili.
</p>

<hr />
</div>

<div class="chapter">
<h2 class="hidden" id="MCCCLXXIII">MCCCLXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxiii</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Gregorio XI</span> papa 4.</td>
  </tr>
  <tr>
    <td><span class="smcap">Carlo IV</span> imperadore 19.</td>
  </tr>
</table>

<p>
Per continuare la guerra contro i Visconti
<i>papa Gregorio XI</i>, come si usava
in questi sì sconcertati tempi, impose le
decime nell'Ungheria, Polonia, Dania,
Svezia, Norvegia ed Inghilterra. L'oro
indi raccolto servì ad accrescere le due
armate, destinate l'una in Piemonte contra
di <i>Galeazzo Visconte</i>, e l'altra sul
Modenese contra di <i>Bernabò</i>, di lui fratello;
i quali Visconti erano stati di nuovo
scomunicati nella pubblicazion della
bolla <i>In Coena Domini</i>. La vendetta che
ne fece Galeazzo <span class="fnote">[Gazata, Chron. Regiens., tom. 18 Rer. Ital.]</span>, fu di spogliar gli
ecclesiastici sottoposti al suo dominio, e
di esiliarli. Più discreto in questo fu Bernabò,
quantunque opprimesse i suoi anche
egli con esorbitanti gravezze. Ora
giacchè era finita la tregua, senza che
si fosse potuto intavolar pace fra i Visconti
e i collegati, <i>Bernabò</i> nel dì 5 di
gennaio spedì parte del suo esercito ai
<span class="pagenum" id="Page_736">[736]</span>
danni del Bolognese <span class="fnote">[Matth. de Griffonibus, tom. 18 Rer. Ital.]</span>, cioè mille uomini
d'armi da tre cavalli l'uno, e trecento
arcieri. Questa masnada pervenne
sino a Cesena saccheggiando tutto il paese.
Ma mentre carichi di preda se ne
tornavano indietro, venne con loro alle
mani, nel passare verso San Giovanni il
fiume Panaro <span class="fnote">[Chron. Estense, tom. 15 Rer. Ital.]</span>, <i>Giovanni Aucud</i> coi
suoi Inglesi e coi Bolognesi, e li mise in
rotta, con far prigioni circa mille persone.
Secondo la Cronica di Piacenza <span class="fnote">[Chron. Placent., tom. 16 Rer. Ital.]</span>,
la maggior parte degli sconfitti si salvò
colla fuga; ma non è da credere, perchè
erano in paese nemico. Poscia nel dì 20
di febbraio il legato della Chiesa coll'esercito
marciò verso Piacenza e Pavia, e si
impadronì del castello San Giovanni. Quasi
tutte le altre castella del Piacentino ed
alcune del Pavese, prevalendo in esse i
Guelfi, si ribellarono a <i>Galeazzo</i>, dandosi
al legato; il che poi fu la loro rovina.
Nello stesso tempo <i>Amedeo conte di
Savoia</i> con un'altra poderosa armata
passò il Po e il Ticino, e giunse sino alle
porte di Pavia, dove distrusse i giardini
di <i>Galeazzo Visconte</i>. Poscia, venuto sul
territorio di Milano, si accampò a Vicomercato,
dove si fermò alquanti mesi,
facendo scorrerie, e mettendo in contribuzione
tutto il paese. Seco erano <i>Ottone
duca</i> di Brunsvich e <i>Luchinetto Visconte</i>.
S'inoltrò poscia sul Bresciano a
cagion di un trattato di tradimento che
avea in Bergamo. Colà penetrò colle sue
genti anche il legato pontificio, chiamato
in aiuto; e le sue masnade in saccheggi
ed incendii si studiarono di non essere
da meno degli altri. Affinchè non si unissero
col conte di Savoia, accorse l'armata
de' Visconti, e presso Monte Chiaro disfece
buona parte di esso esercito pontificio,
colla morte di circa settecento uomini, e
coll'acquisto di cinquecento cavalli. Ma
nel dì 8 di maggio comparendo colle loro
squadre inglesi e franzesi <i>Giovanni Aucud</i>
e il <i>signore di Cussì</i>, benchè inferiori
<span class="pagenum" id="Page_737">[737]</span>
di gente, diedero una gran rotta all'esercito
de' Visconti nel luogo di Gavardo,
ossia al ponte del fiume Chiesi, dove rimasero
prigionieri moltissimi nobili italiani
e tedeschi, distesamente annoverati
dall'autore della Cronica Estense <span class="fnote">[Chron. Estens., tom. 15 Rer. Ital.]</span>. Fra
i principali si contarono <i>Francesco marchese</i>
d'Este fuoruscito di Ferrara; <i>Ugolino</i>
e <i>Galeazzo marchesi</i> di Saluzzo, <i>Castellino
da Beccheria, Romeo de' Pepoli,
Gabriotto da Canossa, Federigo da Gonzaga,
Beltramo Rosso da Parma</i>, e <i>Francesco
da Sassuolo</i>, quel medesimo che,
per avere ucciso il nobil uomo <i>Gherardo
de' Rangoni</i> da Modena, occasionò la presente
guerra. <i>Gian-Galeazzo</i> conte di Virtù,
figliuolo di <i>Galeazzo</i>, che si trovò in
quel frangente, per miracolo si salvò.
</p>

<p>
Narra il Gazata <span class="fnote">[Gazata, Chron., tom. 18 Rer. Ital.]</span> che in questi
tempi passò per Milano e per Pavia un
vescovo nipote del papa con seguito di
cinquanta persone, il quale si esibì ai
fratelli Visconti di trattar di pace col
papa. Fu ben veduto, e gli fu dato salvocondotto
per passare al campo del conte
di Savoia, che si trovava allora sul Milanese.
Ma Galeazzo, tenendogli buone
spie alla vita, scoprì ch'egli portava seco
cento venti mila fiorini d'oro per le paghe
del conte. Buon boccone fu questo
per lui; tutto sel prese, facendo poi dire
al prelato che con sicurezza se n'andasse,
ma che non dovea portar sussidii
ai suoi nemici. Partissi nel dì 13 di maggio
da Sassuolo <i>Manfredino</i> signor di
quella terra per andare a Firenze. Appena
fu fuori, che quegli abitanti gli serrarono
le porte dietro. Volle rientrare,
ma non potè. Fu appresso data la terra
al <i>marchese Niccolò Estense</i>; e così andarono
dispersi da lì innanzi i signori di
Sassuolo con gastigo meritato da essi per
la ribellione al loro signore, e per l'ingiusto
ammazzamento del Rangone. All'incontro
<i>Guido Savina da Fogliano</i>,
staccatosi dalla lega, s'accordò con <i>Bernabò
Visconte</i>, sottomettendo a lui ventiquattro
<span class="pagenum" id="Page_738">[738]</span>
castella ch'egli possedeva nel
Reggiano, e ne riportò dei vantaggiosi
patti. <i>Giovanni vescovo</i> di Vercelli della
casa del Fiesco in quest'anno colle milizie
della Chiesa e colla fazion de' Brusati
proditoriamente tolse a <i>Galeazzo
Visconte</i> quella città, ma non già la cittadella,
che si sostenne. In tale occasione
barbaricamente essa città tutta fu posta
a sacco, non men di quello che era succeduto
alla città di Reggio. Era stato cagione
l'avvicinamento del conte di Savoia <span class="fnote">[Corio, Istoria di Milano. Gazata, Chron.]</span>
che alcune valli del Bergamasco,
per commozione de' Guelfi, s'erano
ribellate a <i>Bernabò Visconte</i>. Egli perciò
spedì colà, nel mese d'agosto, il prode
suo figliuolo <i>Ambrosio</i> con copia grande
di gente d'armi per mettere in dovere
que' popoli. Trovavasi Ambrosio nella
valle di San Martino ad un luogo appellato
Caprino, quando gl'infuriati rustici
il sorpresero con tal empito, che restò
non solamente preso, ma anche vituperosamente
ucciso nel dì 17 d'agosto. Da
questo colpo fu anche aspramente trafitto
il cuore di Bernabò suo padre; e
però nel prossimo settembre cavalcò egli
in persona con grosso esercito in quella
valle, fece grande scempio di quelle genti,
le quali in fine umiliatesi ritornarono
alla di lui ubbidienza. Orrido e lagrimevole
accidente fu l'occorso in quest'anno
nella città di Pavia <span class="fnote">[Annales Mediolanens., tom. 16 Rer. Ital.
Chron. Placentin., tom. eod.]</span>. Mentre dal castello
si portava alla sepoltura il corpo
del defunto giovinetto <i>Carlo Visconte</i>,
figliuolo di <i>Gian-Galeazzo</i>, nel passare sul
ponte, questo pel peso si ruppe, e caddero
nell'acque profonde della fossa
murata da amendue i lati più di ottanta
persone nobili di varie città di Lombardia,
e massimamente di Milano e di Pavia,
che tutte rimasero miseramente annegate.
Vi si aggiunse un altro caso
strano; cioè, appena rotto il ponte, cominciò
un diluvio di pioggia e gragnuola,
che durò più di due ore: il che servì
<span class="pagenum" id="Page_739">[739]</span>
ancora ad impedire ii soccorso di scale
e corde agl'infelici caduti. Il Gazata, autore
degno, in questi tempi di maggior
fede, riferisce <span class="fnote">[Gazata, Chron. Regiens., tom. 18 Rer. Ital.]</span> questo infortunio al
dì 3 d'aprile dell'anno seguente, e vuole
che vi perissero cento e dieci persone
nobili. Dopo la vittoria riportata dall'esercito
collegato contra di <i>Bernabò</i> al
fiume Chiesi, <i>Giovanni Aucud</i>, trovando
che molti dei suoi Inglesi erano o rimasti
estinti nel conflitto o feriti, e veggendosi
in paese nemico senza vettovaglia,
oltre all'andare le genti de' Visconti
sempre più crescendo, ritirandosi bel
bello, si ridusse a Bologna. Gli tenne
dietro con gran fretta anche il conte di
Savoia coll'esercito suo, e venuto sul
Bolognese, quivi si fermò, aspettando indarno
le paghe promesse, con desolar
intanto quel territorio amico. Finalmente
esso conte, non osando passare pel
Piacentino e Pavese, fu obbligato, se volle
tornare in Piemonte, a prendere la strada
del Genovesato: il che gli costò molte
fatiche, e perdita di gente e cavalli, terminando
con ciò la campagna, senza aver
preso che poche castella in Piemonte, e
con aver solamente rovinati varii paesi.
</p>

<p>
<i>Galeazzo Visconte</i> gran guerra fece
sul Piacentino, e ricuperò gran parte delle
castella ribellate. Si trattò di pace; ma,
non fidandosi il papa de' Visconti, i suoi
ministri ritrovando più conto in seguitar
la guerra, per cui arricchivano molto succiando
la pecunia pontificia, e profittando
de' saccheggi, andò per terra ogni trattato,
e continuò la rovina di quasi tutta la Lombardia.
Non era minor fuoco in questi tempi
fra i Veneziani e <i>Francesco da Carrara</i>
signor di Padova <span class="fnote">[Gatari, Istor. di Padova, tom. 17 Rer. Ital.
Caresin., Chron., tom. 12 Rer. Ital. Redus., Chron.,
tom. 19 Rer. Ital.]</span>. La superiorità delle
forze de' primi tale era, che il Carrarese,
diffidando di potere resistere, cercò di
tirar in lega <i>Alberto</i> e <i>Leopoldo duchi</i> di
Austria, comperando nondimeno il loro
aiuto con cedere ad essi le città di Feltre
<span class="pagenum" id="Page_740">[740]</span>
e di Cividal di Belluno. Perciò quei principi
spedirono molte soldatesche contra
de' Veneziani sul Trivisano. Più altre ne
inviò <i>Lodovico re</i> d'Ungheria e di Polonia,
comandate da <i>Stefano vaivoda</i>. Intanto
<i>Uguccione</i> da <i>Tiene</i>, nunzio di papa
Gregorio XI, perorava presso i Veneziani
per indurli alla pace. Condiscesero essi,
ma, conoscendo la lor potenza, diedero
varii capitoli contenenti eccessive dimande
per parte loro, che il Carrarese sparse
dipoi dappertutto <i>per far conoscere l'ingordigia
de' suoi avversarii</i>. Fra varii incontri
e piccioli fatti d'armi, uno spezialmente
fu considerabile nel mese di maggio
ad una fossa fatta dai Veneziani verso
Pieve di Sacco. Sì vigorosamente combatterono
allora gli Ungheri, che disfecero
l'armata veneta, con far prigioni assaissimi
nobili veneti. Ma in un altro fiero
conflitto a dì primo di luglio, che riuscì
favorevole a' Veneziani, restò prigione lo
stesso Stefano vaivoda generale degli Ungheri
con altri nobili di sua nazione ed
italiani: il che fu d'infinito danno al Carrarese.
Imperocchè gli Ungheri protestarono
da lì innanzi di non voler più guerra,
se non veniva posto in libertà il loro generale.
A questo mal tempo se ne aggiunse
un altro; e fu, che i Veneziani sollevarono
segretamente <i>Marsilio da Carrara</i>
contro di Francesco suo fratello signore
di Padova. Si scoprì la congiura, e Marsilio
ebbe tempo da fuggirsene a Venezia
nel dì 3 d'agosto. Per tali disavventure, e
perchè il popolo di Padova, disfatto da questa
guerra, forte se ne lagnava, si trovava
in grandi affanni Francesco da Carrara.
Il perchè per mezzo del patriarca di Grado
cercò colla corda al collo pace da' Veneziani:
pace vergognosa e gravosa a lui,
perchè data da chi era al disopra di lui,
ma che servì a liberarlo dai pericoli maggiori,
a' quali si vedeva esposto.
</p>

<p>
Scrive Andrea Redusio <span class="fnote">[Andreas de Redusio, Chron. Tarvis., tom. 19
Rer. Ital.]</span> che il celebre
<i>Francesco Petrarca</i>, allora abitante sul
Padovano, fu spedito dal Carrarese a Venezia
<span class="pagenum" id="Page_741">[741]</span>
per ottener questa pace, e che alla
presenza dell'augusto senato veneto lo
stupore gli tolse di mente l'orazion preparata.
Secondo il Caresino <span class="fnote">[Caresin., Chron. Venet., tom. 12 Rer. Ital.]</span>, si obbligò
il Carrarese a pagar cento mila fiorini
d'oro per le spese della guerra. I Gatari <span class="fnote">[Gattari, Istor. di Pad., tom. 17 Rer. Ital.]</span>
dicono trecento cinquanta mila
ducati ossia fiorini d'oro. Il Sanuto <span class="fnote">[Sanuto, Chron. Venet., tom. 22 Rer. Ital.]</span>
scrisse ducento quaranta mila; con pagarne
di presente i quaranta mila. Fu inoltre
forzato a mandare al senato veneto <i>Francesco</i>
Novello suo figliuolo a chiedere perdono,
e a dirupar varie castella sui confini,
e a cederne delle altre ai Veneziani:
i quali piantarono i confini dove lor parve,
senza che il Padovano osasse reclamare.
In somma, per non poter di meno,
ebbe una lezion sì dura, che pregno d'odio
e di rabbia ad altro non pensò per l'avvenire
che a farne vendetta. Fu pubblicata
questa pace in Venezia nel dì 21 di settembre.
Anche i Genovesi <span class="fnote">[Georgius Stella, Annal. Genuens., tom. 17
Rer. Ital.]</span> nell'anno
presente diedero gran pascolo ai novellisti.
Vogliosi essi di vendicarsi de' Cipriotti
per l'affronto lor fatto nell'anno precedente,
indirizzarono alla volta di Cipri la
poderosa loro armata, composta di quarantatrè
galee e d'altri legni minori, con
circa quattordici mila combattenti. Presero
nel dì 10 d'ottobre senza molto contrasto
la capitale di quell'isola, cioè Famagosta;
e quivi piantarono il piede con
farsi rendere ubbidienza dalle altre città e
terre dell'isola. Al giovinetto <i>re Pietro Lusignano</i>,
con cui fecero la pace, lasciarono
il titolo di re, obbligandolo a pagare
loro ogni anno quaranta mila fiorini d'oro.
Da queste dissensioni dei cristiani non
lieve profitto intanto ricavarono i Turchi,
la potenza de' quali ogni dì più andava
crescendo in Asia, calando nello stesso
tempo quella de' Greci. Essendosi in questo
mentre <span class="fnote">[Giornal. Napol., tom. 21 Rer. Ital.]</span> ribellato alla regina <i>Giovanna
il duca d'Andria</i> della casa del Balzo,
<span class="pagenum" id="Page_742">[742]</span>
essa spedì contra di lui coll'esercito
<i>Giovanni Malatacca</i> da Reggio, che assediò
e prese Teano. Se ne fuggì il duca ad
Avignone, spogliato di tutti i suoi Stati, i
quali la regina vendè tosto ad altri baroni.
Cosa strana vien raccontata dall'autore
della Cronica di Siena <span class="fnote">[Cron. Sanese, tom. 15 Rer. Ital.]</span>: cioè che in
quest'anno (quasi fosse forza di maligno
pianeta) i frati di varii ordini religiosi
ebbero brighe e dissensioni, e ne seguirono
varii ammazzamenti fra loro. E le calunnie
ed oppressioni furono frequenti
ne' lor monisteri. Frutti erano questi della
general corruzion de' costumi che regnava
allora in Italia, per colpa spezialmente
della lontananza de' papi e delle
guerre continue. Certo non v'ha scrittore
di questi tempi che non tocchi il depravamento
in cui si trovavano quasi tutti
gli ordini religiosi.
</p>

<hr />
</div>

<div class="chapter">
<h2 class="hidden" id="MCCCLXXIV">MCCCLXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxiv</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Gregorio XI</span> papa 5.</td>
  </tr>
  <tr>
    <td><span class="smcap">Carlo IV</span> imperadore 20.</td>
  </tr>
</table>

<p>
Continuò bensì la guerra in Lombardia,
ma assai melensamente, perchè era
in piedi un vigoroso trattato di pace <span class="fnote">[Gazata, Chron., tom. 18 Rer. Ital.]</span>.
Nel dì 26 d'aprile l'esercito della Chiesa
e di <i>Niccolò marchese</i> d'Este passò su
quel di Parma e Piacenza a' danni di
quei paesi, e vi stette a bottinare sino al
dì 3 di giugno. Copiosamente ancora
fornì di gente e di munizioni le castella
già ivi conquistate dal papa, e restate in
suo potere. Nel ritorno diede il guasto
intorno alle castella de' Fogliani di Reggio,
perchè <i>Guido Savina</i> da Fogliano,
senza curar i nipoti, figliuoli del giustiziato
<i>Francesco</i>, le avea sottomesse a
<i>Bernabò Visconte</i>. Fu anche dato il sacco
ai contorni di Carpi, per gastigare <i>Giberto
Pio</i> che s'era collegato con Bernabò.
Nello stesso tempo <i>Marsilio Pio</i> suo fratello
stava attaccato al marchese d'Este.
Ciò che impedì altre militari imprese fu
la pioggia continuata per più settimane,
<span class="pagenum" id="Page_743">[743]</span>
che guastò le biade in erba, nè lasciò
fare la raccolta de' fieni. Succedette perciò
una gravissima carestia per quasi
tutta l'Italia. E con questo malanno si
collegò anche la pestilenza, che mirabili
stragi fece in Milano, Piacenza, Parma,
Reggio, Modena e Bologna, o, per dir
meglio, in quasi tutta la Lombardia <span class="fnote">[Cronica di Bologna, tom. 18 Rer, Ital.]</span>.
Si provò lo stesso flagello di carestia e
moria in Roma, Firenze, Pisa ed altre
città della Toscana, Romagna e Marca,
siccome ancora in Avignone ed altri
luoghi della Francia; per lo che rimasero
spopolate alcune città. Finalmente, giacchè
non si potè per ora conchiudere la
pace fra la Chiesa e i Visconti, si stabilì
almeno, per interposizione dei duchi di
Austria, la tregua d'un anno, la quale fu
bandita nel dì 6 di giugno. Probabilmente
prima di questo tempo le milizie
pontificie, che col vescovo di Vercelli
assediavano la cittadella di Vercelli, dopo
aver impedito i soccorsi che v'inviò <i>Galeazzo
Visconte</i>, se ne impadronirono:
con che tutta quella città restò all'ubbidienza
della Chiesa. Se si vuol credere
al Rinaldi <span class="fnote">[Raynaldus, Annal. Eccles.]</span>, in quest'anno i Vigevanaschi,
i Piacentini e Pavesi si ribellarono
a <i>Galeazzo Visconte</i>, e si diedero
alla Chiesa: cosa, a mio credere, lontana
dal vero, perchè niuna di queste città
nel temporale truovo io che facesse mutazione
alcuna. Secondo il Corio <span class="fnote">[Corio, Istor. di Milano.]</span>, <i>Amedeo
conte di Savoia</i> non solamente si
staccò dalla lega del papa, ma eziandio
si collegò con <i>Gian-Galeazzo conte</i> di
Virtù, figliuolo di <i>Galeazzo Visconte</i>. Ma
non appartiene all'anno presente un tal
fatto. Solamente nell'anno seguente, per
attestato del medesimo storico, Gian-Galeazzo
fu emancipato dal padre, ed
autorizzato a potere far guerra e pace,
con avergli assegnato il governo di Novara,
Vercelli, Alessandria e Casale di
Santo Evasio. Quanto poi alla concordia
<span class="pagenum" id="Page_744">[744]</span>
col conte di Savoia, il Guichenone <span class="fnote">[Guichenon, Histoire de la Maison de Savoye.]</span>
ne rapporta lo strumento, e la fa vedere
stipulata nel dì 29 d'agosto del 1378.
</p>

<p>
Ma <i>Bernabò</i>, che durante la tregua
non potea impiegare i suoi pensieri in
imprese di guerra, li rivolse tutti alla
caccia. Questo era il suo più favorito
divertimento <span class="fnote">[Petrus Azarius, Chron., tom. 16 Rer. Ital.]</span>, e per cagion d'esso ancora
commise infinite crudeltà: mestiere
per altro sempre a lui familiare. Sotto
pena della vita e perdita di tutti i beni
proibì a chi che sia l'uccidere cignali ed
altre fiere; e questa barbarica legge fece
eseguire a puntino, anzi stese i suoi processi
a chi nei quattro precedenti anni
ne avesse ucciso o ne avesse mangiato.
In servigio della caccia parimente tenea
circa cinque mila cani, e questi distribuiva
ai contadini con obbligo di ben
nutrirli e condurli ogni mese alla revista.
Guai se si trovavano magri, peggio
se morti: v'era la pena del confisco dei
beni, oltre ad altre pene. Più temuti erano
i canetieri di Bernabò che i podestà
delle terre. E, quantunque per le guerre,
per la carestia e moria fossero i suoi sudditi
affatto smunti, accrebbe smisuratamente
le taglie e i tributi, per adunar tesori
da far nuove guerre. Alla vista e al
rimbombo di queste ed altre tirannie di
sì disumanato principe tutti tremavano,
nè alcuno ardiva di zittire. Due frati minori,
che osarono di muover parola a
lui stesso di tante estorsioni, li fece bruciar
vivi <span class="fnote">[Gatari, Istoria di Padova, tom. 17 Rer. Ital.]</span>. Merita ora <i>Francesco Petrarca</i>
che si faccia menzione della sua
morte, accaduta nel dì 18 di luglio dell'anno
presente nella deliziosa villa d'Arquà
del Padovano <span class="fnote">[Tomasini, Petrarca rediviv.]</span>. Tale era il credito
di questo insigne poeta a' suoi tempi, che
<i>Francesco da Carrara</i> signor di Padova
e copiosa nobiltà vollero colla lor presenza
onorare il di lui funerale. Ad esso
Petrarca grande obbligazione hanno le
lettere, perchè egli fu uno de' principali
<span class="pagenum" id="Page_745">[745]</span>
a farle risorgere in Italia. In questi tempi
gran guerra ebbero i Sanesi <span class="fnote">[Cronica di Siena, tom. 15 Rer. Ital.]</span> coi Salimbeni
loro ribelli. E tornato il <i>duca
d'Andria</i> nel regno di Napoli con un'armata
di Franzesi, Guasconi ed Italiani,
in numero di più di quindici mila combattenti,
si condusse verso Capoa ed
Aversa <span class="fnote">[Giornal. Napol., tom. 21 Rer. Ital.]</span>. Non dormiva la <i>regina Giovanna</i>;
anch'ella mise in campo un esercito
numeroso. Ma per le esortazioni del
conte camerlengo suo zio, il duca lasciò
l'impresa, e se ne tornò di nuovo in Provenza.
Veggendosi così abbandonate le
sue truppe, formarono una compagnia
sotto varii capitani, e s'impadronirono di
una terra della duchessa di Durazzo. La
regina, col regalo lor fatto di dieci mila
fiorini, si sgravò di costoro, e rivolse il
mal tempo addosso ad altri paesi.
</p>

<hr />
</div>

<div class="chapter">
<h2 class="hidden" id="MCCCLXXV">MCCCLXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxv</span>. Indiz. <span class="smcap lowercase">XIII</span>.</td>
  </tr>
  <tr>
    <td><span class="smcap">Gregorio XI</span> papa 6.</td>
  </tr>
  <tr>
    <td><span class="smcap">Carlo IV</span> imperadore 21.</td>
  </tr>
</table>

<p>
Per la tregua fatta coi Visconti, e per
la disposizione ancora ad una pace, pareva
che omai si dovesse sperar la quiete
in Italia. Ma eccoti dalla Lombardia passare
l'incendio della guerra negli Stati
della Chiesa. <i>Gregorio XI</i> era buon papa,
ma buoni non erano gli uffiziali oltramontani
da lui mandati al governo d'Italia <span class="fnote">[Cronica di Bologna, tom. 18 Rer. Ital. Gazata,
Chron. Regiens., tom. eod.]</span>.
Tutti attendevano a divorar le
rendite della camera pontificia, e tutti a
cavar danari per ogni verso, nè giustizia
era fatta da loro: di maniera che i pastori
della Chiesa (così erano chiamati),
oltre al discredito, aveano guadagnato
l'odio e la disapprovazione di tutti. Trascorre
in questo argomento con molte
esagerazioni l'autore della Cronica di
Piacenza <span class="fnote">[Chron. Placentin., tom. 16 Rer. Ital.]</span>, assai ghibellino, per quanto
si vede, di cuore. <i>Guglielmo cardinale</i>
legato di Bologna ebbe, in questi tempi,
<span class="pagenum" id="Page_746">[746]</span>
un trattato segreto per occupar la bella
terra di Prato ai Fiorentini, e, mostrando
di non poter più mantenere le soldatesche,
delle quali s'era servito contro i
Visconti, le spinse alla volta di Toscana.
Ne fu gran mormorio e sdegno in Firenze;
e que' maggiorenti, i più allora inclinati
al ghibellinismo, dal desiderio della
vendetta si lasciarono trasportare ad
esorbitanti risoluzioni contra del buon
pontefice, tradito da' suoi ministri. Perciò
si fornirono di gente d'armi, e a forza
di danaro seppero ritenere <i>Giovanni
Aucud</i>, che, entrando nel loro distretto
co' suoi Inglesi, non facesse acquisto alcuno.
La Cronica di Siena <span class="fnote">[Cronica di Siena, tom. 15 Rer. Ital.]</span> ha, che gli
pagarono centotrenta mila fiorini d'oro,
de' quali gravarono i cherici loro per settantacinque
mila. Qui non finì la faccenda.
Cominciarono ancora con segrete
congiure a sommuovere le città della
Chiesa a ribellione, promettendo a cadauna
favore ed aiuto, acciocchè ricuperassero
la perduta libertà. Nello stesso
tempo fecero lega con <i>Bernabò Visconte</i>.
Anzi abbiamo dal suddetto cronista sanese
che lega fu fatta fra <i>Bernabò Visconte</i>,
la <i>reina Giovanna</i>, i <i>Fiorentini, Sanesi,
Pisani, Lucchesi</i> ed <i>Aretini</i>, <i>per riparare
agl'iniqui cherici</i>. La prima città
che alzò la bandiera della libertà colle
spalle de' Fiorentini, nel mese di novembre
fu la città di Castello oppure Viterbo,
Monte Fiascone e Narni. Il <i>prefetto
da Vico</i>, avuto Viterbo, in pochi dì s'impadronì
anche della rocca <span class="fnote">[Cronica di Rimini, tom. 15 Rer. Ital.]</span>. Successivamente
nel dicembre si ribellarono Perugia,
Assisi, Spoleti, Gubbio ed Urbino:
della qual ultima città s'impadronì <i>Antonio
conte di Montefeltro</i>, siccome ancora
di Cagli. <i>Rinaldino da Monteverde</i> si
fece signore di Fermo. Ecco già un grande
squarcio fatto agli Stati della Chiesa
romana. Verso quelle parti inviò il legato
<i>Giovanni Aucud</i> colla sua forte compagnia
d'Inglesi, che era al soldo della
Chiesa. Ma quel furbo maestro di guerra
<span class="pagenum" id="Page_747">[747]</span>
nulla fece di rilevante, e lasciò che i Perugini
tutti in armi divenissero padroni
anche delle due fortezze della loro città.
Mangiava costui a due ganascie, perchè
segretamente tirava una pensione da' Fiorentini.
In somma in pochi giorni si sottrassero
al dominio della Chiesa ottanta
fra città, castella e fortezze, nè si trovò
chi facesse riparo a sì gran piena.
</p>

<p>
Giunse in quest'anno nel dì 17 oppure
19 d'ottobre al fine de' suoi giorni
<i>Can Signore dalla Scala</i> signore di Verona
e Vicenza <span class="fnote">[Chronic. Estense, tom. 15 Rer. Ital. Chron.
Veronens., tom. 8 Rer. Ital. Gazata, Chron., tom. 18
Rer. Ital.]</span>. Suo fratello <i>Paolo Alboino,</i>
siccome legittimo, avrebbe dovuto succedere
in quella signoria, ma egli era detenuto
prigione in Peschiera, e Cane, pensando
più al mondo da cui si partiva, che
all'altro a cui s'incamminava, prima di
morire, il fece barbaramente strangolare,
affinchè, senza contrasto, succedessero
nel dominio i due suoi figliuoli bastardi
Bartolomeo ed Antonio, i quali già avea
fatto proclamar signori, dappoichè vide disperata
la sua salute. Fu pubblicamente
esposto il cadavero d'Alboino, e per
questo cessò ogni pericolo di commozione.
Ma, essendo i suddetti suoi figliuoli in età
meno di sedici anni, corse <i>Galeotto Malatesta</i>,
lasciato insieme con <i>Niccolò marchese</i>
di Ferrara per loro curatore; ed
esso marchese e <i>Francesco da Carrara</i> vi
spedirono gente per lor sicurezza. In questi
tempi trovandosi vedova <i>Giovanna
regina</i> di Napoli per la morte già seguita
dell'infante suo terzo marito, pensò di
passare a nuove nozze <span class="fnote">[Giornal. Napol., tom. 21 Rer. Ital.]</span>, consigliata a
questo o da' suoi ministri, o dal timore di
<i>Lodovico re</i> d'Ungheria e Polonia, che
tuttavia andava mantenendo, anzi producendo
le sue pretensioni sopra quel regno,
o sopra il principato di Salerno e la contea
di Provenza. Dava ancora molto da
sospettare alla regina <i>Carlo di Durazzo</i>,
figliuolo del già <i>Luigi</i> suo zio, il quale
allora si trovava a' servigi del suddetto
<span class="pagenum" id="Page_748">[748]</span>
re Lodovico in Ungheria. Ancor questi
aspirava al regno pel diritto del sangue.
Mise dunque Giovanna gli occhi, benchè
in lontananza, addosso ad <i>Ottone duca di
Brunsvich</i>, e a lui diede la preminenza
nella scelta d'un marito <span class="fnote">[Benvenuto da S. Giorgio, Istoria di Monferrato,
tom. 22 Rer. Ital.]</span>. Per nobiltà,
se si eccettuavano i re della schiatta franzese,
niuno gli andava innanzi, perchè
discendeva dall'antica e nobilissima linea
estense guelfa di Germania, che avea prodotto
illustri duchi e un imperadore. Pochi
poi il pareggiavano nel valore e nella
saviezza. Da alcuni anni in qua egli dimorava
in Monferrato, lancia e scudo ai
teneri figliuoli del fu <i>marchese Teodoro</i> suo
parente. Per li suoi importanti servigi
unitamente con essi figliuoli era investito
delle città d'Asti e d'Alba, e della
terra di Montevico, e non men d'essi
dichiarato vicario generale dell'imperio
in quelle parti da <i>Carlo IV Augusto</i>. Accettò
questo principe l'offerta del regal
matrimonio, e nell'anno seguente si diede
compimento al contratto, ma colla condizion
che la reina gli farebbe comune il
letto, ma non il trono.
</p>

<hr />
</div>

<div class="chapter">
<h2 class="hidden" id="MCCCLXXVI">MCCCLXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxvi</span>. Indiz. <span class="smcap lowercase">XIV</span>.</td>
  </tr>
  <tr>
    <td><span class="smcap">Gregorio XI</span> papa 7.</td>
  </tr>
  <tr>
    <td><span class="smcap">Carlo IV</span> imperadore 22.</td>
  </tr>
</table>

<p>
Sempre più andarono peggiorando
in quest'anno gli affari temporali della
Chiesa romana in Italia. Pareva che tutti
i popoli, anche delle più minute terre,
andassero a guadagnar indulgenza, ribellandosi
al papa loro legittimo signore.
Ascoli si rivoltò; Civita Vecchia, Ravenna
ed altre città non vollero essere da meno.
<i>Guglielmo cardinale</i> legato apostolico tenne
colla sua presenza per quanto potè in
ubbidienza la città di Bologna <span class="fnote">[Cronica di Bologna, tom. 18 Rer. Ital. Matthaeus
de Griffon., Chron., tom. eod.]</span>; ma
quel popolo al vederne tanti altri, che,
scosso il giogo, aveano ripigliata la libertà,
segretamente ancora stuzzicato da' Fiorentini,
<span class="pagenum" id="Page_749">[749]</span>
autori di tutte queste sedizioni,
finalmente nella mattina del dì 20 di
marzo, mostrando sospetto che il cardinale
fosse dietro a vendere Bologna a
<i>Niccolò marchese</i> di Ferrara <span class="fnote">[Gazata, Chron., tom. 18 Rer. Ital.]</span> per mancanza
di danari (che neppur un soldo veniva
da Avignone), levarono rumore, e
presero il palazzo. Fuggì travestito il
legato, e poscia se ne andò a Ferrara. Fu
dato il sacco a tutto il suo avere e a
tutta la famiglia sua. Poscia, dacchè si
furono que' cittadini impadroniti del castello
di San Felice, che furiosamente fu
smantellato, formarono governo popolare,
e mandarono a Firenze per aver
soccorso. Prima di questo avvenimento,
cioè sul fine di dicembre, anche la città
di Forlì <span class="fnote">[Chron. Foroliviense, tom. 22 Rer. Ital.]</span>, dopo avere scacciata la fazione
guelfa, si sottrasse alla signoria della
Chiesa, e nel dì dell'Epifania dell'anno
presente acclamò per suo signore <i>Sinibaldo</i>,
figliuolo di <i>Francesco degli Ordelaffi</i>,
il quale nell'anno 1373 era mancato di
vita in servigio de' Veneziani.
</p>

<p>
A sì fatti sconcerti vennero dietro in
breve innumerabili mali in Italia. Soggiornava
in Faenza il vescovo d'Ostia, conte
della Romagna; e perciocchè <i>Astorre</i>
ossia <i>Astorgio de' Manfredi</i> teneva pratiche
per far ribellare ancor quella città,
nè mancavano ivi risse e tumulti, chiamò
colà <i>Giovanni Aucud</i>, che co' suoi Inglesi
era all'assedio di Granaruolo <span class="fnote">[Gazata, Chron. Regiens., tom. 18 Rer. Ital.
Rubeus, Hist. Ravenn., lib. 6.]</span>. Entrato
che fu l'Aucud colla sua gente, cominciò
a fare istanza per le sue paghe. Perchè
era vota la borsa del ministro pontificio,
trovò l'iniquo inglese la maniera di pagarsi
alle spese dell'infelice città <span class="fnote">[Cronica di Bologna, tom. 18 Rer. Ital.]</span>,
oppur ciò fu a lui ordinato, come fama
corse, dallo stesso conte della Romagna,
ch'era il peggior uomo del mondo. Col pretesto
dunque che meditassero ribellione,
trecento de' principali cittadini cacciò in
prigione; spinse fuor di città gli altri (erano
<span class="pagenum" id="Page_750">[750]</span>
circa undici mila persone dell'uno e
dell'altro sesso), con ritener solamente
quelle donne che piacquero a lui ed ai
suoi. Tutta la città con inudita crudeltà
fu interamente data a sacco, e vi restarono
trucidate circa trecento persone,
massimamente fanciulli. Ecco quai cani
tenessero allora al suo servigio in Italia
i ministri pontificii. Nel mese d'aprile
anche Imola si sottrasse all'ubbidienza
del papa, e ne divenne poco appresso
padrone <i>Beltrame degli Alidosi</i>. Di Camerino
parimente e di Macerata in queste
rivoluzioni s'impadronì <i>Ridolfo da Varano</i>,
personaggio di gran valore. Chiaramente
conobbe allora <i>papa Gregorio XI
</i>a quanti malanni avessero non men egli
che i suoi predecessori esposta l'Italia, e
soprattutto gli Stati della Chiesa colla lor
lontananza. Perciò allora fu che prese la
risoluzione di trasportar la corte di qua
da' monti per timore di perdere tutto,
giacchè Roma stessa tutta era in confusione,
e buona parte de' baroni romani
in rivolta. Ma conoscendo che la presenza
sua sarebbe riuscita un inutile spauracchio,
se non veniva fiancheggiata dall'armi,
assoldò in breve tempo un esercito
di Bretoni sì poderoso, che, secondo il
comune uso d'ingrandir sempre il numero
de' combattenti e i successi delle
battaglie, fama fu che ascendesse a quattordici
mila cavalli. Alcuni dicono dodici
mila. Buonincontro <span class="fnote">[Bonincontrus, Annal. tom. 21 Rer. Ital.]</span> non li fa più di
sei mila cavalli, ed altri non più di quattro.
Certo non furono solamente ottocento,
come ha il Corio <span class="fnote">[Corio, Istoria di Milano.]</span>. Diede il
pontefice il comando di quest'armata a
<i>Roberto cardinale</i> della basilica de' dodici
Apostoli, fratello del conte di Genevra,
cioè ad un mal arnese, che zoppicava
d'un piede, e maggiori vizii nascondeva
nel petto.
</p>

<p>
Costui, dichiarato legato apostolico,
calò in Italia, e sul principio di luglio
arrivò con quella perfida e bestial gente
<span class="pagenum" id="Page_751">[751]</span>
sul Bolognese <span class="fnote">[Matth. de Griffon., Chronic., tom. 18 Rer.
Ital.]</span>. Dopo essersi impadronito
di Crespellano, Monteveglio ed altri
luoghi, cominciò delle fiere ostilità contra
de' Bolognesi; ma più si applicò a
dei trattati segreti per ricuperar Bologna.
<i>Ridolfo da Camerino</i>, generale de' Fiorentini,
che ivi si trovava, uomo accorto,
non mai volle uscire a battaglia. Proverbiato
per questo, rispondeva: <i>Io non voglio
uscire, perchè altri entri</i>. Nel dì 11
di settembre scoperte le mine tenute da
esso cardinale in Bologna, ne pagarono
il fio alcuni nobili che teneano mano alla
congiura, coll'esserne stati alcuni decapitati,
ed altri banditi. Continuò poi per
tutto l'autunno la guerra sul Bolognese,
commettendo i Bretoni ogni maggior
crudeltà, con desolar tutto, e incendiar
molte migliaia di case. Il Cronista Bolognese <span class="fnote">[Cronica di Bologna, tom. eod.]</span>
ce ne lasciò una lagrimevol
descrizione, accompagnato da gravi doglianze
contro i pastori della Chiesa. <i>I
Fiorentini</i> e <i>Bernabò Visconte</i> non dimenticarono
di dar soccorso in questi pericoli
a Bologna. Ma <i>Niccolò marchese di
Ferrara</i> favoriva la parte del papa, e fu
creduto che il cardinale gli volesse vendere
quella città. Intanto il papa conchiuse
pace con <i>Galeazzo Visconte</i> <span class="fnote">[Gazata, Chron., tom. eod.]</span>,
rilasciando a lui la città di Vercelli, Castello
San Giovanni, e circa cento altre
castella sul Piacentino, Pavese e Novarese:
con che Galeazzo sborsasse in varie
rate ducento mila fiorini d'oro. Ma ripugnando
il vescovo di Vercelli a restituire
Vercelli, Galeazzo ne entrò in possesso
solamente nell'anno seguente, essendo
stato tradito il vescovo da' suoi, e
fatto prigione. Allo sdegno del papa contra
de' Fiorentini, i quali aveano eccitato
sì grave incendio negli Stati della Chiesa,
parve poco il mettere l'interdetto a Firenze,
il fulminare contra di quei magistrati
le più terribili scomuniche ed altre
pene. Stese ancora il gastigo contra di
<span class="pagenum" id="Page_752">[752]</span>
qualunque Fiorentino che si trovasse in
Europa, dando facoltà a cadauno di
farli schiavi, e di occupar le loro mercatanzie
ed ogni loro avere; e però in
qualche luogo di Francia ed Inghilterra <span class="fnote">[Annales Mediolanenses, tom. 16 Rer. Ital.]</span>,
quasi fosse un enorme delitto
l'essere Fiorentino, fu mirabilmente eseguita
la concession papale, benchè si
trattasse di tante persone innocenti, le
quali niuna relazion aveano colle risoluzioni
prese in Firenze: cosa che può far
orrore ai nostri giorni, e dovea farlo anche
allora. Furono cacciati da Avignone,
e ne fuggirono da altri paesi per paura di
tali pene tanti Fiorentini, che, venuti in
Italia, poteano formare un'altra città.
Fu posto l'interdetto a Pisa e a Genova,
perchè que' popoli non aveano scacciato
i Fiorentini.
</p>

<p>
La speranza intanto di rimediare a
tanti sconvolgimenti di cose parea riposta
nella venuta del pontefice; nè mancarono
persone pie, e, fra l'altre, santa
<i>Caterina da Siena</i>, che con lettere calde
il sollecitarono a tal risoluzione, promettendogli
cose grandi, se si lasciava vedere
in Italia <span class="fnote">[Vita Gregorii XI, P. II, tom. 3 Rer. Ital.]</span>. Perciò, venuto egli a
Marsiglia nel dì 22 di settembre, e servito
dipoi dalle galee della <i>regina Giovanna</i>,
de' <i>Genovesi</i> e <i>Pisani</i>, s'imbarcò
nel dì 2 d'ottobre, e nel dì 18 arrivò a
Genova, dove si fermò alquanti giorni, a
cagion del mare grosso, che per tutto il
viaggio gli fu contrario, di modo che per
quella fortuna si affogò il vescovo di Luni,
e si ruppero molti legni. Finalmente
giunse a Corneto, e, quivi sbarcato, celebrò
poi le feste del santo Natale. Accorsero
gli ambasciatori romani <span class="fnote">[Raynaldus, Annal. Eccles.]</span> a
complimentarlo, e gli diedero con uno
strumento il pieno ed assoluto dominio
di Roma, conservando nondimeno varii
loro usi e privilegii. Guerra fu in questo
anno fra <i>Leopoldo duca</i> d'Austria e i
<i>Veneziani</i> per segreti impulsi, come fu
<span class="pagenum" id="Page_753">[753]</span>
creduto, di <i>Francesco da Carrara</i> <span class="fnote">[Caresinus, Chron., tom. 12 Rer. Ital. Redusius,
Chron., tom. 19 Rer. Ital.]</span>. Possedeva
il duca le città di Feltro e di Belluno.
Di colà a dì 15 di maggio spedì
egli senza disfida alcuna tre mila cavalli
addosso al territorio di Trevigi, che
fecero in quelle parti un gran guasto, e
piantarono dipoi due bastie a Quero.
Forniti che si furono di gente i Veneziani,
espugnarono quelle bastie, e il lor generale
<i>Jacopo de' Cavalli</i> Veronese passò fin
sotto Feltro, e vi mise l'assedio, ma poi
se ne ritirò. Succedette anche un fatto
d'armi colla peggio de' Veneziani. Interpostosi
finalmente mediatore <i>Lodovico re
</i>d'Ungheria, seguì fra loro una tregua di
due anni, che fece depor l'armi ad amendue
le parti. Arrivato a Napoli <span class="fnote">[Giornal. Napol., tom. 21 Rer. Ital.]</span> nel
dì 25 di marzo dell'anno presente<i> Ottone
duca di Brunsvich</i>, solennemente
sposò la <i>regina Giovanna</i>. Riuscì parimente
in quest'anno <span class="fnote">[Albert. Argentinensis, Chron. Magdeburgense.]</span> a <i>Carlo IV imperadore</i>
di far eleggere <i>Venceslao</i> suo
figliuolo re de' Romani: il che seguì
nelle feste di Pentecoste; ma gli convenne
comperar questa elezione dagli elettori
con esorbitante somma di danaro;
cioè con promettere a cadaun di essi
venti mila fiorini. Ne scarseggiava egli
assaissimo, e però impegnò loro i dazii e
le rendite dell'imperio.
</p>

<hr />
</div>

<div class="chapter">
<h2 class="hidden" id="MCCCLXXVII">MCCCLXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxvii</span>. Indiz. <span class="smcap lowercase">XV</span>.</td>
  </tr>
  <tr>
    <td><span class="smcap">Gregorio XI</span> papa 8.</td>
  </tr>
  <tr>
    <td><span class="smcap">Carlo IV</span> imperadore 23.</td>
  </tr>
</table>

<p>
Disposte in Roma tutte le cose pel
solenne ricevimento di <i>papa Gregorio XI</i>,
si mosse egli da Corneto, e per mare e
pel Tevere arrivò colà nel dì 17 di gennaio <span class="fnote">[Raynald., Annales Eccles.]</span>.
Magnifico fu l'apparato, con
cui l'accolse quel popolo, incredibile il
plauso e l'allegrezza d'ognuno, tutti sperando
finiti i pubblici guai, guarite le
piaghe dell'Italia, dappoichè al vero suo
<span class="pagenum" id="Page_754">[754]</span>
sito si vedea ritornato il vicario di Cristo
con tutta la sacra sua corte. La piena
descrizione dell'itinerario di questo papa,
e del suo felice ingresso in Roma, l'abbiamo
da Pietro Amelio agostiniano <span class="fnote">[Itinerar. Gregorii XI, P. II, tom. 3 Rer.
Italic.]</span>.
Ma questo sereno non durò molto. Troppo
in secoli tali erano avvezzi i baroni e
i popoli tutti alle rivoluzioni. Non sono
men difficili ad estinguere i mali abiti del
corpo politico, che quei del corpo naturale
e dell'animo umano. In fatti dal
popolo di Roma non gli fu mantenuto se
non pochissimo di quello che aveano
promesso <span class="fnote">[Vita Gregorii XI, tom. eod.]</span>, con seguitar massimamente
i dodici caporioni a voler comandare, e
a tenere in piedi i Banderesi. <i>Francesco
da Vico</i>, tiranno di Viterbo e d'altri luoghi,
soffiava nel fuoco; fors'anche i Fiorentini
vi teneano pratiche per questo.
Cercò dunque il buon papa di acconciar
colle buone questi rumori. Andò poscia
a villeggiare ad Anagni, e gli riuscì nel
mese di novembre di pacificar il prefetto
da Vico con accordo onorevole. Altrettanto
bramava di fare coi Fiorentini, e
loro apposta mandò ambasciatori; ma
cotanto erano que' magistrati immersi
nel loro vendicativo impegno, lusingandosi
di sostenerlo con facilità dacchè
aveano mossa sì gran tempesta, che rifiutarono
ogni ragionevol concordia,
benchè del non seguito accordo dessero
eglino la colpa al papa, che a chiare note
protestava di volersi vendicare de' Fiorentini.
Più ancora si figuravano essi
facile l'abbassamento della corte romana,
perchè aveano saputo staccare a forza di
danaro dall'armata pontificia <i>Giovanni
Aucud</i> colla sua compagnia d'Inglesi.
Scrive l'Ammirati <span class="fnote">[Ammirati, Istoria Fiorentina, lib. 13.]</span> che gli assegnarono
ducento cinquanta mila fiorini l'anno:
tanta era la lor forza ed izza contra
del pontefice. Ma per la condotta di costui,
o per altri motivi, disgustato <i>Ridolfo
Varano</i> signore di Camerino, e generale
<span class="pagenum" id="Page_755">[755]</span>
dell'armi loro, inaspettatamente passò
alla banda del papa. Il gastigarono i Fiorentini
con far dipignere l'effigie di lui
impiccato pe' piedi nel loro palazzo: del
che egli si rise; e una pittura più sconcia
degli Otto, che allora governavano Firenze,
fece anch'egli fare in Camerino.
Ma prima di questi avvenimenti, un troppo
orribile fatto succedette nella città di
Cesena, che gran discredito diede all'armi
pontificie <span class="fnote">[Matth. de Griffon., Chron., tom. 18 Rer.
Ital. Cronica di Bologna, tom. eod.]</span>. Avea quivi messa la sua
residenza il sanguinario <i>cardinal di Ginevra
Roberto</i>; la sua guardia era di
Bretoni. Nel dì primo di febbraio <span class="fnote">[Chron. Estense, tom. 15 Rer. Ital.]</span>,
perchè uno di questa mala gente volle
per forza della carne da un beccaio, si
attaccò una rissa. La disperazione avea
preso quel popolo, perchè i Bretoni,
dopo aver consumato tutto il distretto,
erano dietro a divorar anche la città <span class="fnote">[Cron. di Rimini, tom. eod. Cron. di Siena,
tom. eod.]</span>.
Trassero a questo rumore i cittadini in
aiuto del lor compatriotto, e gli altri
Bretoni a sostener il loro compagno.
Divenne perciò generale la mischia, e più
di trecento di quegli stranieri rimasero
uccisi. Il cardinale pien di furore si chiuse
nella Murata, e mandò per gl'Inglesi dimoranti
in Faenza, che tosto corsero a
Cesena, ed ebbero ordine di mettere a
fil di spada quel misero popolo. Con ducento
lance vi arrivò ancora <i>Alberico
conte Barbiano</i>, che era al servigio della
Chiesa. Corsero costoro per la terra, e
fecero ben que' cittadini disperati quanta
difesa poterono; ma soperchiati dall'eccessivo
numero di que' barbari, non poterono
lungo tempo reggere all'empito
loro. Non vi fu allora crudeltà che non
commettessero i vincitori; fecero un universal
macello di quanti vennero loro
alle mani, senza risparmiare vecchi decrepiti,
fanciulli, religiosi, ed anche donne
pregnanti. Dalla loro sfrenata libidine
niun monistero di sacre vergini andò
<span class="pagenum" id="Page_756">[756]</span>
esente; tutto in fine fu messo a sacco,
chiese e case. Fu creduto che circa quattro
mila persone rimanessero vittima del
barbarico furore; fuggirono quei che
poterono; e l'Aucud, per isgravarsi alquanto
da sì grave infamia, mandò un
migliaio di donne scortato fino a Rimini,
ritenendo quelle che più furono di soddisfazion
di que' cani. Circa otto mila di
que' miseri fuggiti si ridussero a Cervia
e Rimini limosinando, perchè spogliati di
tutto. Grande sparlare che fu per questo
de' ministri della Chiesa.
</p>

<p>
Ma neppur collo spoglio di Faenza e Cesena
si saziò l'ingordigia di questi diabolici
masnadieri. Andavano essi chiedendo
paghe <span class="fnote">[Chronic. Estense, tom. 15 Rer. Ital.]</span>, e paghe non venivano. Il perchè,
nel giorno primo di marzo il cardinale
legato portatosi a Ferrara, quivi per
aver danaro vendè la desolata città di
Faenza a <i>Niccolò marchese</i> d'Este, da cui
nel dì 6 d'aprile fu mandato <i>Selvatico
Boiardo</i> suo capitan generale con alquante
schiere d'armati a prenderne il possesso.
Ma troppo male impiegata fu quella
somma d'oro (e fu di quaranta mila
fiorini d'oro); imperciocchè essendosi
nell'ultimo dì d'agosto partito da Ferrara
il cardinal suddetto <span class="fnote">[Cronica di Rimini, tom. eod. Annal. Forolivien.,
tom. 21 Rer. Ital.]</span>, <i>Astorre dei
Manfredi</i>, assistito da <i>Bernabò Visconte</i>,
dai Fiorentini e Forlivesi, per una chiavica
entrò di notte in Faenza, e se ne insignorì
nel dì 25 di luglio, con restar sommamente
beffato il marchese. Celebraronsi
con pomposa solennità in quest'anno
nel giorno ultimo di maggio le nozze di
<i>Francesco Novello</i> figliuolo di <i>Francesco
da Carrara</i> signor di Padova con <i>Taddea</i>
figliuola d'esso marchese <i>Niccolò</i>. Trattarono
in quest'anno i Bolognesi di pace
col papa <span class="fnote">[Cronica di Bologna, tom. 18 Rer. Ital.]</span>, e nel settembre la conchiusero,
avendo ottenuta facoltà per cinque
anni avvenire di reggersi a comune, con
pagare annualmente alla santa Sede dieci
mila fiorini d'oro. In quest'anno <span class="fnote">[Ammirati, Istor. di Firenze, lib. 13.]</span>,
<span class="pagenum" id="Page_757">[757]</span>
dacchè <i>Ridolfo da Camerino</i> ebbe volte le
spalle ai Fiorentini, fece lor guerra colle
forze del papa; ma ne riportò solamente
danno, e gli fu anche data una rotta dal
<i>conte Lucio</i> capitano de' Fiorentini. Reggevasi
in questi tempi a comune la terra
di Bolsena. Cadde in pensiero ad alcuni
frati minori di sottometterli alla Chiesa,
figurandosi forse di fare un'opera santa e
meritevole <span class="fnote">[Chron. Estens., tom. 15 Rer. Ital. Cronica
di Siena, tom. eod.]</span>; ed essendo il convento
loro presso alle mura, v'introdussero una
notte i Bretoni. Il bel guadagno fu, che
questi Barbari misero tutta la terra a
sacco, e vi tagliarono a pezzi forse cinquecento
tra uomini e donne. Anche in Foligno
fu novità. Sollevatosi parte di quel
popolo nel dì 11 d'agosto, uccise <i>Trincio
de' Trinci</i> signore di quella città, ed imprigionò
un suo figliuolo; ma nel dì 22
di dicembre Corrado de' Trinci, fratello
dell'ucciso, di volere di un'altra parte di
esso popolo ricuperò la terra, e cavò di
prigione il nipote. Era ogni cosa in conquasso
in questi tempi negli Stati della
Chiesa e nel vicinato; e i Fiorentini e Pisani
fecero per forza dir le messe, senza
volere rispettar l'interdetto. Il papa per
questo fulminò maggiori scomuniche, ma
senza far mutare cervello a' suoi nemici.
<i>Bernabò Visconte</i> <span class="fnote">[Annal. Mediolan., tom. 16 Rer. Italic.]</span>, per maggiormente
assodare nel partito suo e de' Fiorentini
<i>Giovanni Aucud</i> e il <i>conte Lucio</i> Tedesco
da Costanza, diede a cadaun di loro in
moglie due sue figliuole bastarde. Furono
composte in quest'anno nel dì 15 di giugno <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span>
le differenze che vertivano fra
<i>Gian-Galeazzo</i> Visconte conte di Virtù, e
<i>Secondotto marchese</i> di Monferrato, con
avere Gian-Galeazzo accoppiata in moglie
al marchese sua sorella <i>Violante</i>, vedova
di <i>Lionetto</i> d'Inghilterra, e con promessa
di restituirgli Casale di Santo Evasio, ogni
qualvolta fosse mancato di vita <i>Galeazzo</i>
suo padre. Altre promesse fece dipoi Gian Galeazzo
<span class="pagenum" id="Page_758">[758]</span>
al marchese e ad <i>Ottone duca di
Brunsvich</i>, venuto apposta da Napoli per
assistere al giovinetto marchese. Ma, siccome
vedremo, Gian-Galeazzo non dovea
credere che il promettere seco portasse
l'obbligo di mantener la parola.
</p>

<hr />
</div>

<div class="chapter">
<h2 class="hidden" id="MCCCLXXVIII">MCCCLXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxviii</span>. Indiz. <span class="smcap lowercase">I</span>.</td>
  </tr>
  <tr>
    <td><span class="smcap">Urbano VI</span> papa 1.</td>
  </tr>
  <tr>
    <td><span class="smcap">Venceslao</span> re de' Romani 1.</td>
  </tr>
</table>

<p>
Dell'anno presente funestissima sempre
fu e sarà la memoria nella Chiesa
pel deplorabile scisma che accadde. Attendeva
il pontefice <i>Gregorio XI</i> a risarcir
le chiese di Roma, divenute nido di
gufi, perchè abbandonate per più di settanta
anni da' cardinali, che, immersi nelle
delizie di Provenza, niun pensiero si metteano
de' loro titoli, e tutto lasciavano
andare in rovina. Scorgendo ancora, che
sminuendosi ogni dì più la forza delle
sue armi, più giovevole gli sarebbe riuscita
la pace che la guerra co' Fiorentini
e coi lor collegati, adoperò la mediazione
del re di Francia per trattare d'un aggiustamento,
nè poco vi contribuiva <i>santa
Caterina da Siena</i>. S'interpose ancora
<i>Bernabò Visconte</i> <span class="fnote">[Annal. Mediolan., tom. 16 Rer. Ital.]</span>; e però in Sarzana
si tenne un congresso, dove spedì il papa
per suo plenipotenziario <i>Giovanni cardinale</i>
della Grangia, vescovo d'Amiens,
e v'intervennero quattro ambasciatori
<i>fiorentini</i>, quei della <i>regina Giovanna</i>, e
de' <i>Veneziani</i> e <i>Genovesi</i>. In persona ancora
vi fu lo stesso Bernabò Visconte,
mostrandosi più degli altri portato alla
concordia <span class="fnote">[Leonardus Aretin., Hist., lib. 9.]</span>. Il dibattimento fu grande;
ma ciò che arenava l'affare consisteva
nella pretensione del papa, che voleva
essere rifatto di ottocento mila fiorini,
spesi, come egli dicea, in questa guerra
per colpa de' Fiorentini; laddove i Fiorentini
non si sentivano voglia neppur di
pagare un soldo, essendo stati i cattivi
ministri del papa i primi ad offendere.
Mentre si agitavano questi punti, eccoti
<span class="pagenum" id="Page_759">[759]</span>
arrivare la morte di esso papa <span class="fnote">[Raynaldus, Annal. Eccles.]</span>. Lo
aveano di nuovo sovvertito i cardinali
franzesi per farlo ritornare in Francia, e
si figurò la buona gente che Dio per
questo tagliasse il filo de' suoi giorni, acciocchè
si fermasse in Italia la corte pontificia,
senza por mente agli innumerabili
disordini e scandali che tennero dietro
alla mancanza di questo pontefice.
Succedette la di lui morte nel dì 27 venendo
il dì 28 di marzo, e gli fu data
sepoltura nella chiesa di Santa Maria Nuova <span class="fnote">[Vita Gregorii XI, P. II, tom. 3 Rer. Ital.]</span>.
Per tale avvenimento restò sospeso
il trattato della pace; e i ministri adunati
in Sarzana se ne ritornarono alle lor case
per aspettar la creazione di un nuovo pontefice.
Congregaronsi a' dì 7 d'aprile a questo
fine in conclave i cardinali che si trovavano
allora in Roma <span class="fnote">[Raynaldus, Annal. Eccles. Vita Gregorii XI,
ubi supra.]</span>. Quattro soli
erano i porporati italiani, dodici i franzesi.
Per cattivo augurio fu preso che in
quello stesso giorno un fulmine entrò nel
conclave, e, bruciati alquanti arnesi, uscì
per una finestra. Cominciò tosto la discordia
ad imperversare fra loro. I primi
volevano un papa di lor nazione, acciocchè
si fermasse in Italia la sacra
corte. Da' Franzesi, che sospiravano di
ricondurla di là da' monti, se ne voleva
un franzese <span class="fnote">[Acta apud Papebrochium.]</span>; e fra essi Franzesi quei
di Limoges, che erano i più, particolarmente
il desideravano della loro città.
Non fu difficile al popolo romano il conoscere
l'intenzion de' cardinali oltramontani;
e però si svegliarono dei tumulti
nella plebe, che gridava: <i>Romano lo
volemo, romano</i>. Dagli stessi magistrati
furono inviati ambasciatori al sacro collegio,
con pregarlo di dare per questa
volta alla Chiesa di Dio un papa romano
oppure italiano; e in fine si venne ad
esigerne solamente un romano; e intorno
al conclave si udivano le voci minacciose
del popolo che richiedevano lo
<span class="pagenum" id="Page_760">[760]</span>
stesso. In grande imbroglio ed anche
paura si trovavano per questo i cardinali:
laonde, perchè non era creduto alcuno
de' quattro porporati italiani atto a
sì sublime ministero, finalmente di concorde
volere elessero nel dì 8 di aprile
<i>Bartolomeo Prignano</i> arcivescovo di Bari,
di nazione Napoletano, che si abbattè allora
in corte, sul riflesso che non potendo
avere papa un nazionale i Franzesi,
avrebbono almeno un suddito della casa
di Francia, cioè della <i>regina Giovanna</i>.
Accettò egli, dopo qualche renitenza, o
vera o finta, la gran dignità. Ma non si
attentavano i cardinali a pubblicar l'eletto,
per timore che, non essendo romano,
rimanessero esposte le lor vite al furore
del popolo, il quale, subodorato che era
seguita qualche elezione, più che mai insolentiva,
e dimandava chi era l'eletto.
</p>

<p>
Ora accadde che venuto ad una finestra
il vecchio cardinale di San Pietro, <i>Francesco
Tebaldeschi</i> Romano, per acquetar
quel tumulto, corse voce che egli era
eletto papa. Tutti allora a gran voce gridando:
<i>Viva San Pietro</i>, corsero alla casa
del cardinale, e le diedero il sacco; tornati
poscia al conclave, giacchè era ancor
chiuso, rotte le porte, entrarono
dentro, volendo vedere il novello pontefice,
e si diedero a venerare il cardinal
di San Pietro, che in fine espressamente
lor disse di non esser egli papa, ma bensì
l'arcivescovo di Bari, personaggio ben
più meritevole del triregno. Intanto se
ne fuggirono alcuni de' cardinali, chi in
castello Sant'Angelo, e chi nelle fortezze
di Roma. Venuta la mattina del dì 9 di
aprile, fece l'arcivescovo di Bari notificar
l'elezione sua ai magistrati della
città, che ne furono contenti, e corsero
tosto a rendergli i tributi del loro ossequio.
Non volle egli che si procedesse
innanzi, se non venivano i sei cardinali
rifugiati in castello Sant'Angelo, i quali
assicurati dal senatore vennero, ed uniti
con cinque altri, rinnovarono l'elezione,
che fu di nuovo accettata. Si cantò dipoi
il <i>Te Deum</i>, ed intronizzato il papa, prese
<span class="pagenum" id="Page_761">[761]</span>
il nome di <i>Urbano VI</i>. Seguì poi la sua
coronazione nel dì 18 di aprile, giorno
solenne, e a tutte le funzioni assisterono
per alcune settimane i sedici cardinali
che si ritrovavano allora in Roma; anzi
col consiglio ed assenso de' medesimi
furono spedite a tutti i re, principi e repubbliche
le circolari, per notificar loro
la canonica elezione del nuovo papa. Lo
stesso scrissero questi porporati ai sei
che erano rimasti in Avignone, di modo
che pubblicamente e chiaramente tanto
questi come quelli riconobbero per vero
e legittimo pontefice <i>Urbano VI</i>. Ma non
si può abbastanza deplorare il tradimento
tanti anni prima fatto da <i>Clemente V</i>, con
fissare la Sede apostolica di là dai monti.
Quanti disordini da ciò provenissero,
l'abbiam finora veduto. Il massimo forse
è quello che ora son per dire. Aveano
ben volontariamente consentito i cardinali
franzesi all'elezion di Urbano; ma
non sapeano darsi pace che si fosse guasto
il nido delle lor delizie in Provenza,
e che fosse ritornata in Italia la cattedra
pontificia. Falso è quello che si legge
presso d'alcuni storici, cioè che avessero
eletto l'arcivescovo di Bari <span class="fnote">[Georgius Stella, Annal. Genuens., tom. 17
Rer. Ital. Gatari, Istor. di Padova, tom. eod.]</span> solamente
per liberarsi dalle violenze de' Romani,
facendosi promettere da lui, che qualor
fossero tutti in luogo libero, egli rinunzierebbe
il papato. All'interno lor mal
animo e dispiacere s'aggiunsero i disgusti
che in poco tempo riceverono da Urbano <span class="fnote">[Thomas de Acerno, P. II, tom. 3 Rer. Ital.]</span>.
Era egli in concetto di menar
vita austera, e di nudrir molto zelo per
la religione; ma non abbondava di prudenza,
perchè l'alterigia e il credere
troppo a sè stesso e agli adulatori gli toglieva
la mano. Dicono ch'egli possedeva
gran probità e molte altre virtù; ma o
di queste non aveva egli se non la superficie,
od almeno scomparvero tutte,
dacchè fu salito al pontificato. In vece di
usar l'umiltà, che sta bene anche ne' romani
pontefici, per non dire di più; invece
<span class="pagenum" id="Page_762">[762]</span>
di guadagnarsi almeno sui principii
l'affetto de' cardinali, e di lavorare a
poco a poco la riforma della corte pontificia,
che veramente gran bisogno avea
di correzione, cominciò egli tosto a trattar
con aspre maniere que' porporati, a
detestar la loro dissolutezza, l'avarizia,
la simonia, i conviti, ad esigere la residenza
dei vescovi, ed a minacciar varie
novità, tutte bensì lodevoli, ma che toccavano
sul vivo chi era usato alla libertà
ed anche al libertinaggio. Di più non ci
volle, perchè i cardinali franzesi concepissero
disegni di scisma, per liberarsi
da un pontefice sì contrario ai loro interessi
e alle concepute speranze; e massimamente
perchè con rotonde parole
disse loro di voler creare tanti cardinali
italiani, che pareggiassero od anche superassero
il numero de' franzesi.
</p>

<p>
Col pretesto dunque del caldo, i cardinali
oltramontani l'un dietro all'altro
usciti di Roma si raunarono nella città
d'Anagni, e quivi diedero principio alle
lor conventicole, invitando colà nel dì 20
di luglio i tre cardinali italiani che erano
rimasti col papa, uno de' quali, cioè
<i>Francesco cardinale</i> di San Pietro, mancò
poi di vita nel seguente agosto, con
protesta che Urbano era stato legittimamente
eletto, e ch'egli il riconosceva per
vero successor di San Pietro. Comunicati
a <i>Carlo V re di Francia</i> i lor disegni,
il trovarono quei cardinali disposto
a secondarli per la voglia di riavere un
papa franzese, e di tirar di nuovo oltramonti
la corte pontificia. Alla <i>regina
Giovanna</i> di sommo piacere era riuscita
(se pur fu vero) l'elezione d'un papa
napoletano <span class="fnote">[Giornal. Napolet., tom. 21 Rer. Ital.]</span>, ed avea anche inviato
<i>Ottone duca di Brunsvich</i> suo marito con
suntuoso accompagnamento e ricchi donativi
a prestargli ubbidienza. Ma essendo
ritornati esso duca e gli altri uffiziali per
alcune cagioni non ben conosciute disgustati
del papa, la regina anch'ella si
diede a proteggere l'empie mene de' cardinali
franzesi. Il focoso pontefice si lasciò
<span class="pagenum" id="Page_763">[763]</span>
anche scappar di bocca, che avrebbe
mandata quella regina a filare nel monistero
di Santa Chiara. Gran fuoco partorirono
queste parole <span class="fnote">[Gazata, Chron. Regiens., tom. 18 Rer. Ital.]</span>. Conobbe allora,
ma troppo tardi, papa Urbano VI,
assai informato di queste macchine, gli
amari frutti dell'imprudenza sua nell'essersi
scoperto sì rigido sul principio del
suo governo, e ne tentò anche il rimedio
coll'inviare ad Anagni i tre cardinali
italiani per placare gli ammutinati, oppure
per propor loro un concilio generale <span class="fnote">[Vita Gregorii XI, P. II, tom. 3 Rer. Ital.]</span>.
Non fu accettata l'offerta, perchè
que' porporati aveano già fisso il
chiodo di ribellarsi. Per sicurezza chiamarono
alla lor guardia la compagnia
de' Bretoni comandata da <i>Bernardo da
Sala</i>, contra di cui si oppose parte del
popolo romano in armi per impedirgli il
passaggio. Bisognò venire ad una battaglia.
Fu questa infausta ai Romani; più
di cinquecento rimasero sul campo, moltissimi
altri furono fatti prigioni; e per
questo in Roma seguì una fiera sedizione
contra di tutti gli oltramontani, massimamente
franzesi, che furono spogliati e
messi nelle carceri. Venne il dì 9 d'agosto,
e i dodici cardinali che erano in
Anagni, undici franzesi, e <i>Pietro di Luna</i>
spagnuolo, pronunziarono <i>papa Urbano</i>
usurpatore della Sede apostolica e scomunicato.
Ciò che fu più strano, i tre
cardinali italiani, cioè quel di Firenze
<i>Pietro Corsini</i> vescovo di Porto, quel di
Milano, cioè <i>Simone da Borzano</i> e <i>Jacopo
Orsino</i>, uomo di somma ambizione,
lasciato Urbano, andarono a trovar gli
altri, che erano passati a Fondi, sotto la
protezione di <i>Onorato conte</i> di quella
città, divenuto nimico del papa. Tuttavia,
per testimonianza di Tommaso da Acerno <span class="fnote">[Thomas de Acerno, Part. II, tom. eod.]</span>,
essi non consentirono all'empie
loro risoluzioni.
</p>

<p>
Quivi nel dì 20 di settembre i suddetti
quindici cardinali elessero un antipapa;
e questo infame onore toccò allo
<span class="pagenum" id="Page_764">[764]</span>
zoppo <i>Roberto cardinale di Genova</i>, che
già abbiam veduto sì screditato per la
sua crudeltà. Costui prese il nome di
<i>Clemente VII</i>. Non ad altro motivo appoggiarono
essi la loro sacrilega risoluzione,
se non alla violenza loro usata dai
Romani, per cui pretendeano nulla l'elezion
precedente, per difetto di libertà. Il
pontefice Urbano VI, trovandosi abbandonato
da tutti i cardinali, nel dì 19 di
dicembre (gli Annali Milanesi <span class="fnote">[Annales Mediolan., tom. 16 Rer. Ital.]</span> riferiscono
ciò al dì 28 d'ottobre; altri anche
prima del dì 20 di settembre) fece una
promozione di ventinove cardinali, tutti
persone di merito, che, a riserva di tre,
accettarono. Negli stessi Annali sono descritti
uno per uno. Dichiarò parimente
privati della porpora e scomunicati i cardinali
ribelli col loro capo. Ed ecco formato
un lagrimevole e terribile scisma,
per cui restò dipoi lungamente sconvolta
e lacerata l'occidental Chiesa di Dio, ne
seguirono infiniti scandali, e crebbe a
dismisura la depravazion de' costumi non
meno ne' secolari che negli ecclesiastici.
Tanto papa Urbano, quanto l'antipapa
Clemente sostennero le loro ragioni alle
corti dei re e principi cristiani. Tennero
il partito dell'antipapa il <i>re di Francia</i>,
la <i>regina Giovanna</i> di Napoli, la <i>Savoia</i>,
ed altri paesi confinanti alla Francia. Pel
legittimo pontefice si dichiararono il resto
dell'<i>Italia</i>, l'<i>Inghilterra</i>, la <i>Germania</i>, la
<i>Boemia</i>, l'<i>Ungheria</i>, la <i>Polonia</i> e il <i>Portogallo</i>.
Papa Urbano, perchè il bisogno
premeva, nel dì 24 di luglio dell'anno
presente fece pace con <i>Bernabò Visconte</i>.
Anche i Fiorentini aveano spedita a Roma
un'ambasceria onorevole per riconoscere
esso pontefice. Neppur essi stentarono
ad ottener pace da lui, e a condizioni
ben diverse dalle pretese dal precedente
papa.
</p>

<p>
Gravido fu d'altri funesti avvenimenti
questo infelice anno. Nel dì 29 di
novembre diede fine alla sua vita in Praga
<i>Carlo IV imperadore</i>, principe di molta
pietà e buona intenzione, ma di poco
<span class="pagenum" id="Page_765">[765]</span>
valore, che tuttavia fu un eroe a petto
del suo successore, cioè di <i>Venceslao</i> suo
figliuolo <span class="fnote">[Albert. Argent., Chronic., Trithem. et alii.]</span>, già eletto re de' Romani, ed
approvato poi anche da <i>papa Urbano</i>.
Terminò parimente i suoi giorni nel dì 4
di agosto <i>Galeazzo Visconte</i> signor di
Pavia, di molte altre città e della metà
di Milano. Poco si dolsero di sua morte
i sudditi suoi, perchè troppo aggravati
da lui in occasion delle guerre passate.
Se gli era attaccato ancora nel crescere
degli anni il male de' vecchi, cioè l'avarizia;
e non pagando egli i suoi soldati,
cagione era che seguissero continui furti
e rapine. In somma fu uomo cattivo, e
considerato piuttosto come tiranno che
come signore. Nel dominio de' suoi Stati
succedette <i>Galeazzo</i> suo figliuolo, soprannominato
<i>conte di Virtù</i>, che da lì
innanzi fu appellato <i>Giovan-Galeazzo</i> <span class="fnote">[Annales Mediolan., tom. 16 Rer. Ital. Corio,
Istoria di Milano.]</span>.
La doppiezza ed ingordigia di questo novello
principe cominciò tosto a scoprirsi
nell'anno presente. Imperocchè il popolo
d'Asti, malcontento del governo di <i>Secondotto
marchese</i> di Monferrato <span class="fnote">[Chron. Estense, tom. 15 Rer. Italic.]</span>, accordatosi
con un fratello del marchese
medesimo, che era governatore della città,
negò ad esso marchese l'ingresso,
allorchè egli ritornava da Pavia colla
moglie <i>Violante</i>. Gian-Galeazzo, essendo
ricorso a lui come cognato, il marchese
non mancò d'unire con lui le sue armi;
e fatte poi di belle promesse per quetare
quel popolo, prese il possesso della città,
e mediante una capitolazione cominciò
a mettervi il podestà e gli uffiziali a nome
del marchese. Ma fu questa una mascherata;
per tal via Gian-Galeazzo s'impadronì
d'Asti, nè più volle renderlo al
cognato; mostrando bene quanto più
poderosa sia l'ambizione che la parentela
fra i principi. Era Secondotto un
umor bestiale e quasi furioso. Per minimi
accidenti uccideva di sua mano uomini
e fanciulli. Con animo di passare
<span class="pagenum" id="Page_766">[766]</span>
in Monferrato, venne egli nel mese di
dicembre a Cremona; ed arrivato a Langirano
sul distretto di Parma, mentre
era in una stalla, preso dal suo furore,
strangolar volle un ragazzo di suo seguito.
Allora un Tedesco, per salvar la
vita al compagno, sguainata la spada, tal
colpo diede sulla testa al marchese, che
da lì a quattro giorni miseramente spirò
l'anima sua, e fu seppellito in Parma <span class="fnote">[Benvenuto da S. Giorgio, Istor. del Monferrato,
tom. 23 Rer. Ital.]</span>.
Succedette nella signoria di Monferrato
<i>Giovanni Terzo</i> suo fratello, tuttavia incapace
di governo, il quale nel gennaio
seguente costituì governatore de' suoi
Stati il <i>duca Ottone di Brunsvich</i> tornato
di nuovo apposta da Napoli, siccome fedel
tutore di quella casa, per accudire
agl'interessi del pupillo principe, e per
ricuperare la città d'Asti: il che non gli
venne mai fatto. Mosse in quest'anno
<i>Bernabò Visconte</i> le pretensioni di <i>Regina
dalla Scala</i> sua moglie contra di <i>Bartolommeo</i>
ed <i>Antonio dalla Scala</i> signori di
Verona e Vicenza. Cioè pretendeva ella,
per essere bastardi i fratelli, di dover
succedere, siccome legittima e naturale,
in quel dominio. Nel dì 18 d'aprile,
giorno solenne di Pasqua, entrò all'improvviso
il grande sforzo dell'armi di
Bernabò sul Veronese, e quivi fabbricate
due bastie, diede un gran sacco al paese <span class="fnote">[Annal. Mediolan., tom. 16 Rer. Ital.]</span>.
Voce comune fu che a Bernabò
non potea mancare la conquista di quelle
due città; ma egli avea al suo soldo
<i>Giovanni Aucud</i> co' suoi Inglesi, e il <i>conte
Lucio</i> co' suoi Tedeschi, cioè due personaggi
avvezzi ai tradimenti, perchè troppo
facili a lasciarsi corrompere dal danaro.
Di questo onnipotente mezzo si
servirono gli Scaligeri. Accortosi perciò
della trama Bernabò, licenziati e banditi
questi due capitani colla lor gente, diede
luogo ad un trattato d'accordo. Si convenne
che gli Scaligeri pagassero a lui di
presente cento sessanta mila fiorini d'oro,
e poscia quaranta mila altri ogni anno
<span class="pagenum" id="Page_767">[767]</span>
per lo spazio di sei anni, in tutto quattrocento
mila fiorini d'oro. Ma questa
pace, siccome dirò, solamente seguì nell'anno
susseguente, e diversamente ancora
viene raccontato questo fatto dagli
Annali Milanesi e da Daniello Chinazzi <span class="fnote">[Chinazzi, Istoria, tom. 15 Rer. Ital.]</span>.
Secondo essi, <i>Francesco da Carrara</i>
mandò gagliardi soccorsi agli Scaligeri,
e i Veronesi non solamente scorsero
tutto il Bresciano, ma anche alzarono
quattro bastie intorno a Brescia, di modo
che Bernabò conchiuse nel settembre
una tregua fino al principio di gennaio.
</p>

<p>
Di maggiore importanza e strepito fu
un'altra guerra che si accese in questo
anno: cioè contra dei Veneziani fecero
lega insieme i <i>Genovesi</i>, <i>Francesco da
Carrara</i> signor di Padova, <i>Lodovico re</i> di
Ungheria e il <i>patriarca d'Aquileia</i>. Tutti
aveano motivi o pretesti contra di quella
repubblica, la quale in tanto bisogno non
contrasse lega se non coi <i>Visconti</i> e col
<i>re di Cipri</i>, ma poco o niun soccorso ne
ricavò dipoi. Non si dee tacere che la
scintilla di questa atroce guerra venne
dall'Oriente. Nell'agosto dell'anno 1376
i Genovesi, presa la protezione di <i>Andronico
Paleologo</i>, figliuolo accecato per ordine
di <i>Caloianni</i> suo padre <i>imperadore</i>
vivente, l'alzarono al trono, con deporre
lo stesso suo padre amicissimo de' Veneziani.
Per questa scelleraggine Andronico
promise loro il castello e l'isola di
Tenedo. Era quella una fortezza importantissima
a cagione del passo nel mar
Maggiore. Ma non ebbero effetto le promesse,
perchè quel governatore, fedele a
Caloianni, negò di consegnarla ai Genovesi,
anzi la diede dipoi a' Veneziani.
Montarono in furia per questo i Genovesi,
e cominciarono le ostilità per mare
contra di loro. Daniello Chinazzi e Andrea
Redusio <span class="fnote">[Andreas de Redusio, Chron., tom. 19 Rer. Italic.]</span>, scrittori esattissimi e
minuti di tutti gli avvenimenti di questa
<span class="pagenum" id="Page_768">[768]</span>
rabbiosa guerra, narrano i diversi incontri
delle nemiche armate. Favorevole fu
in quest'anno ai Veneti la fortuna, e fra
le altre imprese <i>Vittor Pisani</i> general di
essi diede una rotta a <i>Luigi del Fiesco</i>
generale de' Genovesi, costringendolo alla
fuga, dopo aver prese cinque loro galee.
Maritò <i>Bernabò</i> in quest'anno <i>Valentina</i>
sua figliuola a <i>Pietro Lusignano</i> re di
Cipri <span class="fnote">[Cronica Estense, tom. 15 Rer. Ital.]</span>, e nell'aprile coll'accompagnamento
di secento quarantasei cavalli per
Modena e Ferrara la mandò a Venezia,
da dove, scortata da una squadra di navi
veneziane, arrivò in Cipri. Ma non riuscì
ad essi Veneti di ritorre a' Genovesi Famagosta
capitale di quell'isola. Loro bensì
venne fatto di obbligare a ritirarsi <i>Francesco
da Carrara</i>, che avea stretto d'assedio
la terra di Mestre. Fu in quest'anno,
correndo il mese di luglio, in Firenze la
congiura de' Ciompi <span class="fnote">[Gino Capponi, del tumulto de' Ciompi,
tom. 18 Rer. Ital. Ammirati, Istoria di Firenze,
lib. 14. Cronica di Siena, tom. 15 Rer. Ital.]</span>, cioè della più
vil plebe, che saccheggiò e bruciò molti
palagi de' nobili. Capo d'essi fu <i>Silvestro
de' Medici</i>; ma poco durò la sua autorità,
e fu dispersa quella canaglia. Ampia
descrizione ce ne lasciò Gino Capponi,
da me dato alla luce. Stesesi la pessima
influenza di questo funestissimo anno
anche a Genova. Benchè <i>Domenico da
Campofregoso</i> doge di quella repubblica
tenesse sempre ai fianchi la prudenza nel
governo suo, pure il genio sempre tumultuoso
di que' cittadini si mosse a rumore
contra di lui, e nel dì 17 di giugno,
in concorrenza di <i>Antonio Adorno</i> <span class="fnote">[Georgius Stella, Annal. Genuens., tom. 17
Rer. Ital.]</span>, fu
eletto doge <i>Niccolò di Guarco</i>, uomo manieroso,
ed amico anche de' nobili, che,
per assicurarsi della sua signoria, rinserrò
tosto in dure carceri il <i>Campofregoso</i>
suo predecessore, e <i>Pietro</i> di lui
fratello.
</p>

<p>
<span class="pagenum" id="Page_769">[769]</span>
</p>

<hr />
</div>

<div class="chapter">
<h2 class="hidden" id="MCCCLXXIX">MCCCLXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxix</span>. Indiz. <span class="smcap lowercase">II</span>.</td>
  </tr>
  <tr>
    <td><span class="smcap">Urbano VI</span> papa 2.</td>
  </tr>
  <tr>
    <td><span class="smcap">Venceslao</span> re de' Romani 2.</td>
  </tr>
</table>

<p>
Erasi, come abbiam detto, dichiarata
in favore dell'<i>antipapa Clemente Giovanna
regina</i> di Napoli, a ciò animata dal re
di Francia, per li motivi politici, ma non
cristiani, che abbiamo accennato di sopra.
Però Clemente, affin di confermare nel
suo partito i Napoletani, si portò per
mare a quella città <span class="fnote">[Clementis VII Vita, P. II, tom. 3 Rer. Ital.
Giornal. Napolet., tom. 21 Rer. Ital.]</span>. Fu accolto dalla
regina colle maggiori dimostrazioni d'ossequio,
come se fosse stato legittimo papa;
ma non l'intese così il popolo, siccome
quello che per <i>Urbano</i>, creduto da essi
vero papa, e riguardato come compatrioto,
nudriva più affetto, mirando per
lo contrario in Clemente un assassino
della Chiesa di Dio. Fecesi perciò una
gran sollevazione contra di lui, di maniera
che la regina Giovanna, temendo anche
di sè stessa, il fece sloggiare ben presto,
e ritornare a Fondi. Perch'egli non si
teneva quivi sicuro, nel mese di maggio
s'imbarcò co' suoi scomunicati cardinali,
a riserva di due, che lasciò in Italia
ad accudire a' suoi interessi; e, dopo aver
corso varii pericoli per le tempeste di
mare, nel dì 10 di giugno arrivò a Marsiglia,
e poscia andò a piantare la sua
residenza in Avignone. Fece anch'egli
de' nuovi cardinali, fece de' processi contra
di <i>papa Urbano VI</i>, scomunicò i di lui
cardinali; e siccome Urbano non men
colle armi spirituali che colle temporali
avea mossa guerra a lui e a' suoi aderenti,
anch'egli altrettanto praticò, con
inviar quei soccorsi di gente e di danaro
che potè alla <i>regina Giovanna</i>, al <i>conte
di Fondi</i> e al <i>prefetto da Vico</i>, ch'erano
della sua fazione. E qui cominciò a vedersi
un mostruoso sconvolgimento nella
Chiesa di Dio, con darsi dall'uno e dall'altro
i medesimi vescovati e benefizii <span class="fnote">[Theodoricus de Niem., Histor.]</span>:
<span class="pagenum" id="Page_770">[770]</span>
dal che nacquero private e pubbliche
guerre e stragi. E i grandi, secondochè
l'ambizione o l'interesse consigliava, aderivano
a chi dei due contendenti più loro
offeriva, sposando ora l'uno ora l'altro
partito, e prevalendo quasi sempre i cattivi
sopra i buoni, e toccando le chiese a
persone indegne con sommo esterminio
della disciplina ecclesiastica tanto ne' secolari
che ne' regolari. Molti ancora dei
prelati e preti aderenti ad Urbano furono
presi, uccisi od annegati dai Clementini;
e saccheggi, incendii ed ammazzamenti
furono parimente fatti dall'altra
parte <span class="fnote">[Cronica di Bologna, tom. 18 Rer. Ital. Vita
di santa Caterina da Siena.]</span>. Gran noia e danno recava intanto
ai Romani fedeli di <i>papa Urbano</i>
castello Sant'Angelo, perchè tuttavia detenuto
da un uffiziale dell'antipapa; e
per questo il papa non potea abitare al
Vaticano. L'assedio vi fu posto, e nel dì
29 d'aprile venne costretta quella fortezza
alla resa colla fame, o piuttosto
con danaro. N'ebbe non poca gioia il
pontefice, il quale nello stesso mese fece
predicare la crociata contra dell'antipapa
e della regina Giovanna, e prese al suo
soldo la compagnia di San Giorgio, composta
di masnadieri italiani e tedeschi.
Spese bene il suo danaro, perchè costoro
diedero una fiera rotta alla compagnia
de' Bretoni, che era a' servigi dell'antipapa,
facendone grande strage, e prigioni
quasi tutti i caporali della medesima <span class="fnote">[Raynaldus, Annal. Eccles.]</span>.
Succedette questo fatto sotto Marino nel
dì 28 d'aprile. <i>Alberto conte di Barbiano</i>,
ossia di Cuneo, era il condottiere d'essa
compagnia di San Giorgio, a cui si unirono
anche le soldatesche romane. Questo
fu il colpo che maggiormente affrettò
l'antipapa a fuggirsene d'Italia. Dopo
questi fatti la regina Giovanna, per placare
il popolo, si mostrò inclinata ad abbandonar
l'antipapa, e mandò anche suoi
ambasciatori a Roma. Per colpa di chi
avvenisse, nol so dire; ben so che nulla
ne seguì; e tornati gli ambasciatori, continuarono
<span class="pagenum" id="Page_771">[771]</span>
le ostilità fra essa e papa Urbano,
il quale intanto inviperito cercava
le vie di torle il regno, siccome in fatti
avvenne dipoi, per quanto vedremo. I
Bolognesi <span class="fnote">[Cronica di Bologna, tom. 18 Rer. Ital.]</span>, prevalendosi, di tali sconcerti,
si rimisero maggiormente in libertà;
e, per meglio sostenersi, fecero lega coi
comuni di Firenze, Perugia e Siena, sempre
nondimeno aderendo ad <i>Urbano VI</i>,
papa legittimo.
</p>

<p>
Strepitosa fu nell'anno presente la
guerra de' Veneziani e Genovesi. Il racconto
di essa esigerebbe più carte ma
io, seguitando la brevità, ne accennerò
solamente i fatti più importanti, rimettendo
per gli altri men riguardevoli il
lettore a Daniello Chinazzi <span class="fnote">[Chinazzi, Istor., tom. 15 Rer. Ital.]</span>, al Caresino <span class="fnote">[Caresin., Chron., tom. 13 Rer. Ital.]</span>,
ai Gatari <span class="fnote">[Gatari, Istoria di Padova, tom. 17 Rer. Ital.]</span> e al Redusio <span class="fnote">[De Redusio, Chron., tom. 19 Rer. Ital.]</span>.
Di molte prodezze avea fatto <i>Vittor Pisani</i>
coll'armata navale veneta nell'Adriatico;
ma questa armata si trovò molto
sminuita e snervata per li patimenti del
verno e per mancanza delle vettovaglie,
indarno richieste e indarno aspettate da
Venezia. Tuttavia, essendo sopraggiunta a
Pola, dove egli si trovava, l'armata navale
de' Genovesi, comandata dal valoroso
<i>Luciano Doria</i>, il Pisani, sopraffatto
dalle istanze de' suoi, benchè alcune
delle sue galee gli mancassero, perchè
non peranche spalmate, andò ad assalirla.
Crudelissima fu la battaglia nel
dì 5 oppure 6 di maggio; sul principio
vi restò morto da un colpo de' nemici
il <i>Doria</i> generale de' Genovesi, e presa la
capitana. Ma sopraggiunte dieci altre
galee genovesi, poste dianzi in aguato,
non potè reggere la flotta veneta. Quindici
galee rimasero in potere de' vincitori
con più di due mila prigioni, parte dei
quali fu decapitata dagli inumani Genovesi
in vendetta dell'ucciso generale.
Vittor Pisani con sette altre galee salvatosi,
andò a presentarsi al consiglio in
<span class="pagenum" id="Page_772">[772]</span>
Venezia; e quasichè la sfortuna e l'evento
sinistro di un fatto d'arme fosse un delitto,
fu, senza ascoltar sue scuse, cacciato
in prigione. Ora per tal vittoria insuperbiti
i Genovesi, si misero in pensiero di
procedere innanzi per espugnar, se poteano,
l'inespugnabil città di Venezia. Gran
coraggio facea loro a tale impresa anche
<i>Francesco da Carrara</i> signor di Padova
lor collegato, ed implacabil nemico dei
Veneziani. Venne anche loro un abbondante
rinforzo di legni, d'armati e di
munizioni da Genova, condotto da <i>Pietro
Doria</i>, nuovo generale di tutta l'armata.
Pertanto nel dì di Pentecoste comparvero
i Genovesi al porto di San Niccolò
di Lido; entrarono in Chiozza picciola,
ed unitisi con loro i ganzaruoli,
legni sottili inviati dal Carrarese, nel
dì 16 d'agosto diedero un furioso assalto
di molte ore alla stessa città di Chiozza
grande, e se ne impadronirono colla morte
di circa ottocento sessanta Veneziani, e
prigionia di circa tre mila e ottocento. Fu
data a sacco la misera città. A tale conquista
tenne dietro quella di Loreo, della
torre delle Bebbe e d'altri siti; e la vittoriosa
armata scorreva sino a Malamocco,
abbandonato da' Veneziani. Non si può
esprimere la costernazione che tal perdita
e il brutto aspetto di peggiori conseguenze
cagionarono nell'animo dei Veneziani,
gente in tante altre disavventure
sempre coraggiosa e costante. <i>Andrea Contareno</i>
doge non lasciò di far cuore ad
ognuno, e fu risoluto nel consiglio d'inviare
ambasciatori a <i>Pietro Doria</i> per
trattar di pace, con un foglio in bianco,
per accettar le condizioni anche più dure,
purchè fosse in salvo la libertà di
Venezia. Il signor di Padova, siccome
uomo saggio, consigliò di accettar la pace.
Ma il Doria non altra risposta diede agli
ambasciatori, se non la seguente: <i>Alla
fè di Dio, signori Veneziani, non avrete
mai pace da noi, se prima non mettiamo
la briglia a quei vostri cavalli sfrenati
che stanno sopra la porta della chiesa di
san Marco. Imbrigliati che sieno, vi faremo
<span class="pagenum" id="Page_773">[773]</span>
stare in buona pace</i>. E ricusati i prigioni
genovesi, con dire, che sperava di venir
presto in persona a liberarli, con sì aspre
maniere li licenziò. L'alterigia genovese
fu la salute di Venezia <span class="fnote">[Caresin., Chron., tom. 12 Rer Ital.]</span>. Molto ancora
a salvarla contribuì l'ambizione ed avarizia
loro; perciocchè se avessero rilasciata
Chiozza al Carrarese, che ne faceva
istanza, per attender essi colla loro armata
a maggiori imprese, forse diverso
esito avrebbe avuta la presente guerra.
Ma si può credere che Iddio volesse
salva in mezzo a tanti pericoli la nobilissima
città di Venezia.
</p>

<p>
Spirata la speranza della pace, ad
altro non pensarono i saggi Veneziani
che a prepararsi per una gagliarda difesa.
Ma ritrovarono il popolo mal disposto,
perchè tutti bramavano per capitano di
mare il valoroso ed innocente <i>Vittor Pisani</i>,
e questi era nelle carceri <span class="fnote">[Sanuto, Istor. Venet., tom. 22 Rer. Ital.]</span>. Fu
dunque presa la determinazione di metterlo
in libertà, con pregarlo di dimenticar
le ingiurie, e di avere per raccomandata
la patria: il che non solo promise
egli di fare, ma fece in effetto da lì innanzi
con una gloriosa intrepidezza e costanza.
L'allegria e il coraggio per questo si diffuse
nel popolo tutto; ed essendo stato proposto
di armare quaranta nuove galee, con
promettere la nobiltà a chi maggiormente
impiegasse uomini e denari in soccorso
del pubblico, mirabil cosa fu il vedere la
gara de' benestanti che andavano ad offerir
sè stessi, i lor figliuoli, oppur somme
rilevanti di danaro; di modo che in breve
tempo fu rimessa in piedi una fiorita armata
di legni e di gente, tutta pronta a
dare il suo sangue in aiuto della patria.
Leggesi nelle Storie del Chinazzi e dei
Gatari il ruolo di coloro che generosamente
contribuirono ad armare la suddetta
flotta. Capitan generale di essa volle
essere lo stesso doge <i>Andrea Contareno</i>;
ammiraglio ne fu dichiarato <i>Vittor Pisani</i>.
Intanto avendo <i>Lodovico re d'Ungheria</i>
inviati a <i>Francesco da Carrara</i> dieci mila
<span class="pagenum" id="Page_774">[774]</span>
de' suoi combattenti <span class="fnote">[Gatari, Istor. di Pad., tom. 17 Rer. Ital.]</span>, sotto il comando
di <i>Carlo</i> figliuolo del già <i>duca di Durazzo</i>,
spedì esso Carrarese <i>Francesco Novello</i>
suo figliuolo colle altre sue forze all'assedio
di Trivigi, lasciando che i Genovesi
a lor talento si regolassero nella guerra.
Trivigi fece bella difesa, e deluse tutti gli
attentati de' nemici. Moltissimi fatti d'armi,
parte favorevoli, parte contrarii, accaddero
dipoi fra i Veneziani e Genovesi,
ch'io tralascio, ristringendomi a dire, che
accidentalmente attaccato il fuoco ad una
cocca all'imboccatura del porto di Chiozza,
questi si affondò, e chiuse la bocca di
esso porto, con serrare nello stesso tempo
in quella città i Genovesi. Fecero ben questi
delle incredibili prodezze; ma non minori
furono quelle de' Veneziani, i quali
finalmente misero il formale assedio alla
città di Chiozza. Prima di questi tempi,
cioè nel giugno di quest'anno, era stato
spedito <i>Carlo Zeno</i> valente capitano dai
Veneziani in corso per infestare i Genovesi
con nove galee. Diede egli il sacco
alla riviera di Genova; fece di ricchissime
prede; e sopra tutto nel dì 17 di ottobre
prese una cocca de' Genovesi appellata la
Bichignona, la maggiore e più ricca che
allora solcasse il mare, in cui trovò merci
di valore immenso, ascendente, per
quanto fu detto, a più di cinquecento mila
fiorini d'oro. Ma avvisato finalmente il
Zeno de' bisogni della patria, lasciò il gustoso
mestiere di corsaro, e se ne tornò
a Venezia, conducendo seco quattordici
galee, perchè in viaggio s'era accresciuto
il suo stuolo. Con gran giubilo de' suoi
concittadini arrivò nel dì primo di gennaio,
e ritrovò che seguitava l'assedio di
Chiozza non senza gran mortalità dall'una
e dall'altra parte. Anch'egli fatto
condottiere dell'armata, s'applicò ad obbligar
quella città alla resa.
</p>

<p>
Per dar qualche aiuto a' Veneziani suoi
collegati, <i>Bernabò Visconte</i> in quest'anno
condusse al suo soldo <span class="fnote">[Georgius Stella, Annal. Genuens., tom. 17
Rer. Italic.]</span> la compagnia
<span class="pagenum" id="Page_775">[775]</span>
della Stella, composta di masnadieri. Capo
di essi era <i>Astorre de' Manfredi</i> signor di
Faenza, che indarno avea tentato di penetrar
nel Modenese e Bolognese. Spinse il
Visconte costoro all'improvviso nel dì 2 di
luglio addosso ai Genovesi. Si fermarono
essi a San Pier d'Arena in numero di circa
quattro mila armati, buona parte cavalleria,
e fecero un netto del paese. Perchè
in Genova si dubitava di discordia e
di cattive intelligenze, <i>Niccolò di Guarco</i>
doge col suo consiglio giudicò meglio di
adoperare l'esorcismo dell'oro per dissipare
il mal tempo. Con diciannove mila
fiorini d'oro gl'indusse ad andarsene con
Dio. Andarono; ma che? Siccome gente
di niuna fede, nel dì 22 di settembre eccoli
comparir di nuovo nella villa d'Albaro
presso alla città. Allora i Genovesi irritati
da questo tradimento, presero le balestre
e l'altre armi, e nel dì 24 usciti della
città sul far del giorno, coraggiosamente
gli assalirono, li ruppero, e ne fecero prigionieri
assaissimi, con prendere tre bandiere
di Venezia e Milano. Astorre Manfredi
fatto prigione, con aver promessa
buona somma di danaro a due Genovesi,
in abito da contadino ebbe la fortuna di
salvarsi. Fu intrapreso in quest'anno,
siccome dissi, l'assedio di Trivigi da <i>Francesco
da Carrara</i> signor di Padova <span class="fnote">[Gatari, Istor. di Pad., tom. 17 Rer. Ital.]</span>, e
colà arrivò <i>Carlo</i>, soprannominato <i>dalla
Pace</i>, figliuolo del fu <i>duca di Durazzo</i>, della
prosapia di <i>Carlo II re</i> di Napoli, che seco,
per ordine del re d'Ungheria, condusse
dieci mila cavalli. Nella Cronica Estense <span class="fnote">[Chron. Estense, tom. 15 Rer. Ital.]</span>
non si parla se non di otto cento
cavalli. Da Venezia gli furono spediti ambasciatori
per trattare di pace. Nulla si
conchiuse di questo; ciò non ostante, si
lasciò egli corrompere dalla sete del denaro,
e permise che i Veneziani introducessero
quanta vettovaglia lor piacque in
quella città e in varie castella: il che fu
cagione che i Padovani, trovandosi traditi
da chi men lo dovea, sciogliessero lo
assedio di Trivigi. Intanto <i>papa Urbano VI</i>
<span class="pagenum" id="Page_776">[776]</span>
maneggiava un segreto trattato per condurre
esso <i>principe Carlo</i> alla conquista
del regno di Napoli: impresa molto
desiderata da <i>Lodovico re</i> d'Ungheria, il
cui odio contro la <i>reina Giovanna</i> non mai
s'era rallentato. Per dispor meglio le cose,
se ne tornò Carlo in Ungheria, risoluto
di procedere nell'anno vegnente alla
volta di Napoli. Bench'io abbia raccontata
nel precedente anno la discordia di <i>Bernabò
Visconte</i> coi fratelli <i>Scaligeri</i> signori
di Verona e Vicenza, pure <span class="fnote">[Chron. Estense, tom. 15 Rer. Ital.]</span> vien creduto
che solamente in quest'anno nel dì
13 di maggio seguisse, se non la guerra,
almen la pace fra loro. Vi s'indusse Bernabò,
perchè avendo spedito <i>Giovanni
Aucud</i> co' suoi Inglesi, e il <i>conte Lucio</i>
Lando co' suoi Tedeschi ai danni del Veronese,
se ne ritirarono dopo venti giorni
con loro perdita: il che fu preso per
un tradimento da Bernabò <span class="fnote">[Annales Mediolan., tom. 16 Rer. Ital.]</span>. Nè volendo
egli per questo pagarli, que' masnadieri
fecero di gran saccheggio e bottino
sul Bresciano e Cremonese. Li bandì Bernabò,
e pubblicò una taglia contra di loro,
ma ciò fu creduto una finzione. Andarono
poi costoro in Romagna, e di là in
Toscana.
</p>

<hr />
</div>

<div class="chapter">
<h2 class="hidden" id="MCCCLXXX">MCCCLXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxx</span>. Indiz. <span class="smcap lowercase">III</span>.</td>
  </tr>
  <tr>
    <td><span class="smcap">Urbano VI</span> papa 3.</td>
  </tr>
  <tr>
    <td><span class="smcap">Venceslao</span> re de' Romani 3.</td>
  </tr>
</table>

<p>
Andava sempre più avvalorandosi lo
incendio dello scisma. <i>Papa Urbano</i> pien di
bile contro di <i>Giovanna regina</i> di Napoli <span class="fnote">[Raynaldus, Annal. Eccles.]</span>,
principal promotrice, o almeno fomentatrice
della deplorabil divisione insorta
nella Chiesa di Dio, nel dì 21 d'aprile
la dichiarò con bolla solenne scismatica,
eretica, rea di lesa maestà, privata di
tutti i suoi dominii, confiscati tutti i di lei
beni, assoluto ogni suo suddito dal giuramento
di fedeltà. Fulminò ancora le
censure e la sentenza di deposizione contro
<i>Bernardo da Caors</i> arcivescovo di Napoli,
<span class="pagenum" id="Page_777">[777]</span>
per aver egli prestata ubbidienza all'<i>antipapa
Clemente</i>. E diede per pastore
a quella chiesa <i>Luigi Bozzuto</i> nobile napoletano,
che fu per questo aspramente
perseguitato dalla regina Giovanna. Ma i
suoi principali maneggi furono con <i>Lodovico
re d'Ungheria</i> e <i>Polonia</i>, offerendogli
il regno di Napoli, acciocchè colle sue armi
calasse in Italia. Lodovico, siccome
quegli che da gran tempo temea che Giovanna
chiamasse alla successione di quel
regno qualche straniero, ed insieme amava
<i>Carlo dalla Pace</i> sopra mentovato,
principe suo nipote; non volle già egli,
per essere vecchio, accudire in persona a
quell'acquisto, ma bensì condiscese che
esso Carlo, sbrigato che fosse della guerra
co' Veneziani, marciasse alla volta di
Napoli colle sue armi, per detronizzar la
regina. Ora papa Urbano, per effettuar
questo disegno, trovandosi scarso di danaro,
e conoscendo la necessità di averne,
giacchè la pubblicazion della crociata poco
fruttava, non lasciò indietro mezzo alcuno
per raunarne alle spese della Chiesa
romana e delle altre ancora <span class="fnote">[Theodericus de Niem., lib. 1, cap. 22.]</span>. Perciò
riservò a sè stesso le rendite di tutti i beneficii
vacanti; vendè a' cittadini romani
assaissimi stabili e diritti delle chiese e
dei monisteri di Roma, con ricavar da tali
alienazioni più di ottanta mila fiorini di
oro. Passando anche più innanzi, a misura
dei bisogni, vendè poscia o convertì
in moneta insino i calici d'oro e d'argento,
le croci, le immagini de' santi, e gli altri
mobili preziosi d'esse chiese <span class="fnote">[Raynaldus, Annal. Eccles.]</span>. Diede
inoltre nel dì 30 di maggio di quest'anno
facoltà a due cardinali d'impegnare o
alienare i beni mobili ed immobili delle
altre chiese, ancorchè contraddicessero i
prelati, i capitoli e i titolari de' benefizii.
Poco meno faceva in Francia l'antipapa
Clemente. Tutto era ben impiegato per
sostenere il loro impegno. La causa di
Dio si allegava da entrambi, ma ognuno
teneva per consigliera anche l'ambizione.
Intanto in Napoli non s'ignorava il disegno
<span class="pagenum" id="Page_778">[778]</span>
del papa e di <i>Carlo dalla Pace</i>, anzi
dappertutto se ne discorreva senza riguardo
alcuno <span class="fnote">[Vita Clementis Antipap., P. II, tom. 3 Rer.
Italic.]</span>. Però la <i>regina Giovanna</i>
pensando alla propria difesa, e sperando
assai nell'aiuto della Francia, dappoichè
Dio non le avea data successione, e il figliuolo
suo già condotto in Ungheria dovea
essere mancato di vita; nel dì 29 di
giugno dell'anno presente adottò per suo
figliuolo <i>Lodovico duca di Angiò</i>, fratello di
<i>Carlo V re</i> di Francia, soprannominato il
Saggio, e ciò fece con partecipazione ed
assenso dell'antipapa Clemente; affrettando
quel principe ad accorrere in aiuto suo,
prima che arrivasse il turbine che la minacciava
dalla parte dell'Ungheria. Ma
perchè nel settembre terminò il suddetto
re Carlo i suoi giorni, cotal mutazione ritardò
poi di troppo la venuta di esso Lodovico
d'Angiò in Italia.
</p>

<p>
Continuarono i Veneziani con gran
vigore per alcuni mesi ancora ad assediare
la città e il porto di Chiozza, dove
erano rinserrati i Genovesi <span class="fnote">[Chinazzi Istor., tom. 15 Rer. Ital. Gatari,
Istor. di Padova, tom. 17 Rer. Ital.]</span>; nel qual
tempo seguirono molti fatti d'armi e di
singolar bravura dall'una e dall'altra
parte. Ma sempre più veniva mancando
agli assediati la provianda; e quantunque
da Genova fosse venuta un'armata nuova
di ventitrè galee e di alcuni altri legni
minori per dar loro soccorso, niuna via
trovò questa per mettere gente in terra
e sovvenire al bisogno de' suoi nazionali;
tante erano le guardie e i passi presi dai
Veneziani. Finalmente, vinti dalla fame,
i Genovesi, nel dì 21 di giugno mandarono
ambasciatori al <i>doge Contareno</i>,
e si renderono a discrezione. Circa quattro
mila d'essi e di altri loro ausiliarii
rimasero prigioni, e furono condotti alle
carceri di Venezia. Nel dì 24 il doge
trionfante entrò in Chiozza. Vennero alle
mani dei vincitori diciannove galee, assaissimi
burchi e barche colle lor munizioni,
e copiosa quantità di sale. Tutto il
<span class="pagenum" id="Page_779">[779]</span>
rimanente, secondo le promesse, fu lasciato
in preda alle soldatesche. Ed ecco
dove andò a terminare il grave pericolo
della nobilissima città di Venezia e la
albagia de' Genovesi. Erasi intanto l'armata
navale d'essi Genovesi, che navigava
nell'Adriatico, accresciuta sino a
trentanove galee, e sei galladelle. Con
queste forze essi nel dì primo di luglio
presero la città di Capo d'Istria, e la
donarono al patriarca d'Aquileia, a cui
i Veneziani la ritolsero nel dì primo di
agosto per valore di <i>Vittor Pisani</i>, il quale
con quarantasette galee ben armate
fu inviato colà. Ma nel calore di queste
imprese caduto infermo esso Pisani,
nel dì 13 del mese suddetto gloriosamente
diede fine alla sua vita <span class="fnote">[Caresin., Chron., tom. 12 Rer. Ital. Chron.
Estense, tom. 15 Rer. Ital.]</span>. Impadronironsi
poscia i Genovesi della città
di Pola, e la consegnarono alle fiamme.
Ribellossi ancora alla signoria di Venezia
Trieste nel dì 26 di giugno, e si sottomise
al patriarca d'Aquileia. Tralascio
altri fatti; ma non debbo tacere che
<i>Francesco da Carrara</i> nel maggio e nei
seguenti mesi tornò a stringere d'assedio
la città di Trivigi, e l'avea ridotta
quasi agli estremi per mancanza di vettovaglie.
Fecero sforzi grandi i Veneziani
per soccorrerla di viveri, e riuscì loro di
introdurvene, ma non tanto da assicurarla
per l'avvenire; e massimamente
peggiorò lo stato di quella città, dacchè
il Carrarese nel novembre e dicembre
s'impossessò di Porto Buffaledo e di
Castelfranco. Perciò anche dopo la liberazion
di Chiozza, seguitò la repubblica
veneta ad essere in mezzo a gravissime
burrasche.
</p>

<p>
Intanto <i>Carlo dalla Pace</i>, nipote del
re d'Ungheria, con consentimento, oppure
coll'ordine d'esso re, sul principio
d'agosto si mosse da Verona con mille
lancie di buoni combattenti ungheri, e
cinquecento arcieri (negli Annali di Milano <span class="fnote">[Annal. Mediolan., tom. 16 Rer. Ital.]</span>
è scritto che avea seco nove
<span class="pagenum" id="Page_780">[780]</span>
mila Ungheri), premendo più a lui il suo
disegno per la conquista del regno di
Napoli, che i vantaggi della lega contra
de' Veneziani; e per gli Stati del marchese
d'Este arrivò sul Bolognese <span class="fnote">[Cronica di Bologna, tom. 18 Rer. Ital.]</span>,
dove la sua gente, benchè amica, trattò
il paese da nemico. Andò sino a Rimini,
ed era per continuare il viaggio da quella
parte, quando i fuorusciti fiorentini, che
erano molti e potenti in questi tempi,
l'indussero a cangiar cammino <span class="fnote">[Cronica di Siena, tom. 15 Rer. Ital. Ammirati,
Istoria di Firenze, lib. 15.]</span>. Aveano
essi fatto prima venire la compagnia
di San Giorgio, comandata da <i>Alberico
conte</i> di Barbiano, sul Pisano, Sanese e
Fiorentino, sperando di obbligare i cittadini
dominanti a rimettergli in città. Ma
<i>Giovanni Aucud</i>, preso per loro generale
dai Fiorentini, e il <i>conte Averardo di Lando</i>
lor capitano gli aveano fatti tornare
indietro con poco lor gusto. In Toscana
parimente era capitata la compagnia scemata
di molto de' Bretoni, ma fece anche
essa poche faccende. Le speranze dunque
date da essi fuorusciti a Carlo dalla Pace
gli fecero prendere il viaggio per la
Toscana, figurandosi egli, se non potea
conquistar terre, almeno di esigere ricche
contribuzioni da quelle contrade.
Gubbio se gli diede. Città di Castello fu
vicina a far lo stesso, se non che, scoperto
a tempo ch'egli veniva non per bene
altrui, ma solo per pagar la sua gente
colla libertà dei saccheggi, restò rotto il
contratto. Arrivò egli nel settembre alla
città d'Arezzo. I Bostoli ed Albergotti,
dopo aver cacciati i loro avversarii, signoreggiavano
dianzi in quella città, e vi
aveano già ricevuto gli uffiziali di esso
principe Carlo, ma con provar ben tosto
gli effetti della lor balordaggine in aver
messa la città e la fortezza in mano di
gente barbara e senza fede, perch'essa
da lì a non molto fece balzar le teste agli
stessi Bostoli suoi benefattori ed amici.
Siccome padrone assoluto di quella città,
<i>Carlo dalla Pace</i> fece ivi battere sua moneta,
<span class="pagenum" id="Page_781">[781]</span>
e cominciò a martellare i Sanesi
per aver danaro. Ne smunse due mila
fiorini d'oro e molta vettovaglia. A
sommossa poi de' banditi fiorentini minacciava
la città di Firenze, ed uscì anche
in campagna co' suoi Ungheri e colla
compagnia dei Bretoni; ma essendosi
postato a' confini Giovanni Aucud, generale
de' Fiorentini e gran maestro di
guerra, con un bell'esercito, gli fece
tosto perdere la voglia di passar oltre.
Mise dunque, pel suo meglio, in trattato
d'accomodamento le controversie, e,
lasciando burlati i fuorusciti, stabilì un
accordo co' Fiorentini, da' quali ricavò,
sotto lo specioso titolo di prestito, quaranta
mila fiorini d'oro, e promessa di
non dar aiuto alla <i>regina Giovanna</i>, con
altri patti. Non gli era mai d'avviso di
levarsi di Toscana: tal paura gli era
saltata addosso. Però, lasciata la città di
Arezzo in cattivo stato, cavalcò alla volta
di Roma, dove giunse prima che terminasse
l'anno corrente, ricevuto con gran
festa da <i>papa Urbano VI</i> <span class="fnote">[Cronica di Rimini, tom. 15 Rer. Ital.]</span>, che il dichiarò
senatore di Roma, e seco andò
facendo le disposizioni per assalire nell'anno
vegnente il regno di Napoli.
</p>

<p>
Due matrimonii seguirono nell'anno
presente in Milano <span class="fnote">[Annales Mediolan., tom. 16 Rer. Italic.]</span>, amendue colla
dispensa di papa Urbano, cioè quello di
<i>Violante</i>, sorella di <i>Gian-Galeazzo</i> conte
di Virtù, e già vedova di due mariti, con
<i>Lodovico Visconte</i>, suo cugino carnale,
perchè figliuolo di Bernabò. Anche lo
stesso Gian-Galeazzo nel dì 2 d'ottobre
prese per moglie <i>Caterina</i> figliuola del
medesimo Bernabò, sua cugina carnale.
Nè si dee tacere che due anni prima,
trovandosi il regno di Sicilia diviso fra
due fazioni, ed essendo la principessa
<i>Maria</i>, erede di quel regno, come in prigione <span class="fnote">[Corio, Istor. di Milano.]</span>,
aspirò Gian-Galeazzo alle nozze
della medesima, e ne seguirono anche
gli sponsali, con patto che il Visconte
spedisse colà un corpo di combattenti
<span class="pagenum" id="Page_782">[782]</span>
per mettere in libertà quella principessa,
e ricuperar le terre occupate dai baroni;
e similmente, ch'egli nel termine di
un anno passasse in persona in Sicilia.
Ma, scoperto questo trattato, il <i>re d'Aragona</i>,
che, oltre all'avere in quell'isola
il suo partito assai forte, non sapea digerire
che un sì bel regno uscisse fuori
della sua real casa: inviò nel precedente
anno tre galee nel mare di Pisa ad aspettare
che gli uomini d'armi del Visconte
uscissero di Porto Pisano in navi, per
andare in Sicilia. Seguì battaglia fra loro,
e rimasero fracassati i Lombardi. Per
questo accidente sinistro andò a monte
il divisato matrimonio colla principessa,
ossia regina di Sicilia <span class="fnote">[Fazellus de Reb. Siculis.]</span>, la qual prese
dipoi per marito <i>Martino</i> della schiatta
dei re aragonesi. Conseguentemente anche
Gian-Galeazzo si accoppiò con <i>Caterina</i>
sua cugina, sperando col mezzo
di tale unione di allontanare il suocero
e zio Bernabò da pensieri maligni contra
di lui e de' suoi stati.
</p>

<hr />
</div>

<div class="chapter">
<h2 class="hidden" id="MCCCLXXXI">MCCCLXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxxi</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Urbano VI</span> papa 4.</td>
  </tr>
  <tr>
    <td><span class="smcap">Venceslao</span> re de' Romani 4.</td>
  </tr>
</table>

<p>
In quest'anno ancora seguitò la guerra
fra i Veneziani e Genovesi per mare <span class="fnote">[Gatari, Istor. Padov., tom. 17 Rer. Ital.
Redusio, Chron., tom. 19 Rer. Ital.]</span>;
e <i>Carlo Zeno</i>, valente generale de' primi,
fatti quanti danni potè agli altri, conservò
l'onor della patria colle sue navi
in corso. Ma per la guerra di terra non
fu già propizia la sorte ai Veneziani.
<i>Francesco da Carrara</i> continuava l'assedio
o blocco di Trivigi, ed avendo occupate
varie castella e paesi d'intorno,
impediva ai Veneziani il recar soccorso
a quell'afflitta città. Però il senato, che
per le passate disgrazie si trovava esausto
di denaro e scarso di combattenti,
pensò ad abbandonar la terra, per attendere
unicamente al mare, dove tuttavia
erano assai forti i maggiori loro
<span class="pagenum" id="Page_783">[783]</span>
avversarii, cioè i Genovesi. Trivigi non
si potea lungo tempo sostenere: ma piuttosto
che lasciarlo cadere in mano del
Carrarese, determinarono i Veneziani di
donare ad altri quella città: tanto era
l'odio che gli portavano, e sì forte il riguardo
ch'egli maggiormente non s'ingrandisse.
Spedirono dunque <i>Pantaleon
Barbo</i> a <i>Leopoldo duca d'Austria</i>, offerendogli
Trivigi, purchè egli prendesse
a far guerra contra del Carrarese. Nel
dì 2 di maggio diedero essi al duca il
possesso di quella città: il che fu una
stoccata al cuore di <i>Francesco da Carrara</i>,
il quale, dopo aver ridotto Trivigi
alle estremità, si vide sul più bello tolto
il boccone di bocca. Pertanto ordinò egli
nel dì 6 di maggio che il suo campo,
giacchè il duca era in viaggio, si levasse
di sotto a quella città. Ma venendo Pantaleon
Barbo suddetto colà con due carrette
cariche di panno d'oro e d'argento,
per regalare il duca d'Austria alla
sua entrata in Trivigi, inciampato nelle
truppe padovane, fu preso con tutto il
suo equipaggio, e condotto a Padova
sotto buona guardia. Era egli il maggior
nemico che si avesse il Carrarese; e tuttochè
graziosamente fosse rimesso in libertà,
con promessa di non essergli contro,
pure operò peggio di prima. Nel
dì 7 del mese suddetto arrivò il duca
Leopoldo con circa dieci mila cavalli nei
contorni di Trivigi, e nel dì 9 fece la
sua solenne entrata in essa città. Poco si
fermò egli, e, lasciato quivi un copioso
presidio, se ne tornò in Germania. Ed
intanto il Carrarese seguitava a prendere
le castella del Trivisano con istupor
d'ognuno, e vi faceva inalberar le bandiere
del re d'Ungheria, con dire di essere
suo servitore. Di pace intanto si
trattava alla gagliarda fra i Veneziani e
la lega. Erasi interposto <i>Amedeo conte di
Savoia</i>, duca di Chablais, e marchese
d'Italia, principe allora di sommo credito,
per quetar tanti turbini; e per la fede
che ebbero in lui tutti gl'interessati, fu
egli appunto accettato come mediatore e
<span class="pagenum" id="Page_784">[784]</span>
compromessario di sì gloriosa impresa.
A questo fine concorsero a Torino le
ambascerie del <i>re d'Ungheria</i>, de' <i>Veneziani</i>,
de' <i>Genovesi</i>, del <i>signore di Padova</i>,
e del <i>patriarcato d'Aquileia</i>, che, per la
morte del patriarca <i>Marquardo</i>, succeduta
in quest'anno, si trovava allora
mancante di pastore. Proferì il conte di
Savoia il suo laudo nel dì 8 d'agosto in
Torino <span class="fnote">[Chron. Estense, tom. 15 Rer. Ital.]</span>, in cui decretò che il castello
di Tenedo fosse rimesso in sua
mano per due anni, dopo i quali lo dovesse
spianare; che al Carrarese si restituissero
alcuni luoghi, ed egli fosse
disobbligato dai patti della pace dell'anno
1372, con altre condizioni ch'io tralascio.
Da questa concordia restò escluso
<i>Bernabò Visconte</i>. Non si può abbastanza
esprimere l'universale allegria che questa
pace produsse, massimamente nei
popoli ch'erano mischiati nella guerra.
E allora fu che il senato veneto mantenne
la data parola a chi più degli altri si
era segnalato in aiuto della patria, con
avere specialmente alzate alla nobiltà
veneta trenta famiglie popolari.
</p>

<p>
Era già pervenuto a Roma <i>Carlo
dalla Pace</i> colla sua armata, siccome avvertimmo
di sopra <span class="fnote">[Raynaldus, Annal. Eccles.]</span>. Il <i>pontefice Urbano</i>
non solamente l'investì del regno di Napoli
con sua bolla data nel dì primo di
giugno, ma solennemente ancora di sua
mano il coronò nel giorno seguente in
tal congiuntura; e giacchè questo pontefice
era tutto pieno di pensieri temporali,
si obbligò ancora esso Carlo di conferire
il principato di Capoa a <i>Francesco
Prignano</i> nipote di lui, cioè la miglior
parte del regno, conquistato ch'egli
l'avesse. L'ardore con cui Urbano procedeva
in questo affare, più che mai
comparve; perciocchè allora fu specialmente <span class="fnote">[Theodoric. de Niem., Gobelinus, et alii.]</span>,
che spogliò chiese ed altari
per fornir di moneta questo suo favorito
campione. Seco inoltre unì quante truppe
potè, e colla sua benedizione l'inviò
<span class="pagenum" id="Page_785">[785]</span>
contro la <i>regina Giovanna</i>. Avea questa
riposte le sue speranze nel valore di <i>Ottone
duca di Brunsvich</i> suo consorte, e
nelle fallaci promesse de' baroni napoletani <span class="fnote">[Giornal. Napolet., tom. 21 Rer. Ital.]</span>.
Ma era troppo divisa la cittadinanza
di Napoli. Volevano alcuni la
regina, altri papa Urbano, altri il re Carlo.
Si oppose Ottone sulle frontiere all'esercito
nemico; ma gli convenne ritirarsi <span class="fnote">[Bonincontrus Morigia, Annal., tom. 21 Rer.
Italic.]</span>.
Inoltratosi il re Carlo fin sotto
a Napoli, dove s'era afforzato il duca
Ottone, fu creduto che si verrebbe a
battaglia; ma trovaronsi traditori che
nel dì 16 di luglio aprirono una porta
della città al re Carlo. Entrato ch'egli
fu, Ottone, dopo aver trucidato cinquecento
de' nemici, si ridusse ad Aversa, e
la regina in Castel Nuovo, dove restò
assediata e in gravi angustie, perchè per
balordaggine de' suoi ministri si trovò
sfornita di vettovaglia. Fu dunque obbligata
a capitolare, che se nel termine di
alquanti giorni non veniva tal forza che
la liberasse, ella si renderebbe al re Carlo,
il quale nello stesso tempo mostrava
delle buone intenzioni per lei. Perciò il
duca Ottone nel dì 25 d'agosto, ultimo
della capitolazione fatta, calato da castello
Sant'Ermo, andò con sue genti a tentar
la fortuna, ed attaccò un fiero combattimento
coll'esercito del re Carlo. Ma essendo
stato ucciso <i>Giovanni marchese di
Monferrato</i>, che militava con lui (ed ebbe
perciò successore nel dominio dei
suoi stati <i>Teodoro II</i> suo minor fratello),
e lo stesso duca Ottone nel calor della
battaglia essendo restato gravemente ferito
(non si sa se da' suoi o da' nemici)
e poi fatto prigione, si mise in rotta e
fuga tutto l'esercito suo. Questa vittoria
decise del resto. La <i>regina Giovanna</i>
rendè sè stessa e i castelli nel giorno seguente
al re vincitore, e fu poi mandata
prigioniera al castello di San Felice. La
maggior parte delle terre a lui parimente
prestò ubbidienza. Nel dì primo di settembre
<span class="pagenum" id="Page_786">[786]</span>
arrivò a Napoli il conte di Caserta
con dieci galee di Provenza, credendo
di soccorrere la regina; ma ritrovò
cielo nuovo in quelle parti. All'incontro
giunse a Napoli <i>Margherita</i>, moglie
del <i>re Carlo</i>, con <i>Ladislao</i> e <i>Giovanni</i> suoi
figliuoli nel dì 11 di novembre, e nel
dì 25 fu coronata regina dal cardinale
legato apostolico con gran festa ed allegrezza
di quel popolo, che per suo costume
ogni dì vorrebbe dei re nuovi.
</p>

<p>
Accaddero in quest'anno le calamità
della città di Arezzo <span class="fnote">[Gorelli, Chron., tom. 15 Rer. Ital.]</span>. Avea il <i>re
Carlo</i> inviato colà per suo vicario <i>Giovanni
Caracciolo</i>. I mali suoi portamenti,
oppur la giustizia severa ch'egli esercitava <span class="fnote">[Bonincontrus, Annal., tom. 21 Rer. Ital.]</span>,
cagion furono che la fazion
guelfa, avendo prese le armi, il costrinse
a ritirarsi nella fortezza. Era il mese di
novembre, e trovavasi allora nel territorio
di Todi colla compagnia di San
Giorgio il conte <i>Alberico da Barbiano</i>, cioè,
come già dissi, il più valente condottier
d'armi che s'avesse allora l'Italia. Era
egli in questi tempi ai servigi del re
Carlo, e forse principalmente per la di
lui buona condotta e bravura erano procedute
con tanta felicità le battaglie e la
conquista del regno di Napoli. Fu il conte
chiamato con premurose lettere dal Caracciolo;
ed egli, andato colà, ed entrato
nel castello, senza che gli Aretini avessero
punto provveduto alle difese, nel
dì 18 di novembre piombò co' suoi masnadieri
nella città, e diede un orrido ed
universal sacco alle case non meno dei
Guelfi che de' Ghibellini, senza risparmiar
le chiese, i monisteri e l'onor delle donne.
Ser Gorelli poeta aretino d'allora
vien descrivendo tutte le enormità di
quella tragedia. Boniforte Villanuccio,
mandato dipoi colà dal re Carlo, fece del
resto, e finì di pelare l'infelice città. Rimase
perciò essa affatto desolata, e gli
abitatori suoi per la maggior parte si
sbandarono chi qua chi là, accattando il
pane per sostenersi in vita. Un'altra funesta
<span class="pagenum" id="Page_787">[787]</span>
scena succedette in quest'anno in
Verona <span class="fnote">[Gatari, Istor. di Padova, tom. 17 Rer. Ital.
Chron. Estense, tom. 15 Rer. Ital.]</span>. Signoreggiavano quivi i due
fratelli bastardi <i>Bartolomeo</i> ed <i>Antonio
dalla Scala</i>. La matta voglia di non aver
compagni sul trono instigò il minore,
cioè Antonio, a levar di vita il fratello.
Non era a lui ignoto che Bartolomeo
andava di notte con un solo compagno a
solazzarsi con una sua amica: il che
diede a lui campo di levarlo senza fatica
e tumulto dal mondo. Nella mattina adunque
del dì 13 di luglio fu ritrovato morto
esso Bartolomeo con ventisei ferite nel
corpo, e trentasei in quello del suo compagno,
davanti alla porta d'un certo Antonio
Veronese. Finse il malvagio fratello
d'esserne estremamente conturbato,
e fece martoriare e poi morire la donna
ed alcuni suoi parenti innocenti, come se
fossero stati autori dell'omicidio; ma
ben conobbero i saggi, e più lo conobbe
<i>Francesco da Carrara</i>, da qual mano era
venuto il colpo; e perchè ciò gli scappò
di bocca, e fu riferito ad Antonio, questi
non gliela perdonò mai più. Fin qui la
Provenza s'era mantenuta sotto l'ubbidienza
dei re di Napoli con altre terre
del Piemonte <span class="fnote">[Giornal. Napol., tom. 15 Rer. Ital.]</span>. <i>Clemente VII</i> antipapa,
dacchè intese conquistato dal <i>re Carlo</i> il
regno di Napoli, ed imprigionata la <i>regina
Giovanna</i>, investì d'esso regno <i>Lodovico
duca</i> d'Angiò, zio del re di Francia,
perchè già adottato da essa regina;
e questi si mise anche in possesso della
felice contrada della Provenza, benchè
non senza molte opposizioni e contrasti
d'alcuni di que' popoli.
</p>

<hr />
</div>

<div class="chapter">
<h2 class="hidden" id="MCCCLXXXII">MCCCLXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxxii</span>. Indiz. <span class="smcap lowercase">V</span>.</td>
  </tr>
  <tr>
    <td><span class="smcap">Urbano VI</span> papa 5.</td>
  </tr>
  <tr>
    <td><span class="smcap">Venceslao</span> re de' Romani 5.</td>
  </tr>
</table>

<p>
<i>Lodovico duca d'Angiò</i>, che a tempo
non era potuto venire in Italia per impedir
la caduta e prigionia della <i>regina Giovanna</i>,
si mise in quest'anno in cuore di
<span class="pagenum" id="Page_788">[788]</span>
liberarla dalle mani del <i>re Carlo</i>. A tale
effetto raunò un formidabile esercito di
Franzesi e d'altre nazioni. Costume è
de' popoli, ed anche de' principi, siccome
abbiam detto più volte, d'ingrandire
a dismisura il ruolo delle armate. Oltre
all'autore della Cronica di Forlì <span class="fnote">[Chron. Foroliviens., tom. 22 Rer. Ital.]</span>, il
Gazata <span class="fnote">[Gazata, Chron. Regiens., tom. 18 Rer. Ital.]</span>, vivente allora, giugne a dire
che il di lui esercito ascendeva a sessantacinque
mila cavalieri. L'autore degli
Annali Milanesi <span class="fnote">[Annales Mediolanenses, tom. 16 Rer. Ital.]</span> gliene dà quarantacinque
mila. Ma il Cronista Estense <span class="fnote">[Chron. Estense, tom. 15 Rer. Ital.]</span> e
Matteo Griffoni <span class="fnote">[Matth. de Griffon., Chron., tom. 18 Rer.
Ital.]</span> con più giudizio scrissero
ch'egli entrò in Italia con quindici
mila cavalli, e tre mila e cinquecento balestrieri;
ed avea seco <i>Amedeo conte di
Savoia</i>, principe di gran riputazione. Era
questo duca d'Angiò, se si ha da credere
al Gazata, uomo crudelissimo, e da tutti
odiato in Francia. Vantavasi egli di venire
in Italia per abbattere <i>papa Urbano</i>,
giacchè egli riconosceva l'antipapa Clemente
per vero papa. Rapporta il Leibnizio <span class="fnote">[Leibnitius, Cod. Jur. Gent., tom. 1, n. 106.]</span>
un atto curioso d'esso Clemente,
cioè una bolla di lui, colla quale instituisce
e dona al suddetto duca d'Angiò e
a' suoi discendenti il <i>regno dell'Adria</i>, formandolo
colle provincie della marca di
Ancona e Romagna, col ducato di Spoleti,
colle città di Bologna, Ferrara, Ravenna,
Perugia, Todi, e con tutti gli altri
Stati della Chiesa romana, a riserva di
Roma, Patrimonio, Campania, Marittima
e Sabina. Dio non permise poi un sì grave
assassinio allo stato temporale de' romani
pontefici. Quell'atto vien riferito da
esso Leibnizio nell'anno presente 1382.
Ma ivi si legge: <i>Datum Spelunga Cajetanae
Dioecesis XV kalendas maji, pontificatus
nostri anno primo</i>: note indicanti l'anno
1379. Ma non par molto verisimile
che, stando allora l'antipapa nel territorio
di Gaeta, ideasse così di buon'ora uno
<span class="pagenum" id="Page_789">[789]</span>
smembramento tale degli Stati della Chiesa.
Comunque sia, affine di potere sicuramente
passare per gli Stati de' Visconti,
<i>Lodovico</i> cercò l'amicizia di <i>Bernabò</i>, e
si convenne che il Visconte darebbe in
moglie <i>Lucia</i> sua figliuola ad un figliuolo
d'esso duca, e gli presterebbe quaranta
mila fiorini d'oro, con altri patti d'assistenza
per la conquista del regno di Napoli <span class="fnote">[Corio, Istoria di Milano.]</span>.
Negli Annali Milanesi <span class="fnote">[Annales Mediolan., tom. 16 Rer. Ital.]</span> è scritto
avergli Bernabò promesso ducento mila
fiorini d'oro a titolo di dote: e lo stesso
autore, siccome il giornalista napoletano <span class="fnote">[Giornal. Napolet., tom. 15 Rer. Ital.]</span>,
ci conservarono il registro dell'insigne
nobiltà e baronia che accompagnò
esso duca d'Angiò a questa spedizione.
Fece Bernabò quante finezze potè
all'Angioino nel suo passaggio; passaggio
ben greve ai territorii, che tanta cavalleria
ebbero a mantenere, e sofferir anche
lo spoglio delle case. Furono ben trattati
i Bolognesi; e <i>Guido da Polenta</i> signor di
Ravenna alzò le bandiere d'esso duca di
Angiò <span class="fnote">[Chron. Foroliviense, tom. 22 Rer. Ital.]</span>.
</p>

<p>
Aveva il <i>re Carlo</i> spedito il <i>conte Alberico
da Barbiano</i> con trecento uomini
d'armi per opporsi a questo passaggio.
Per tale, benchè picciolo, aiuto Forlì e
Cesena tentate dal duca si sostennero, e
vi furono solamente bruciate alcune ville.
Anche <i>Galeotto Malatesta</i> negò la vettovaglia.
Ciò non ostante, e quantunque Alberico
avesse dato il guasto a tutto il
foraggio del paese di là da Forlì, pure
l'armata angioina nel mese d'agosto
passò oltre, ed essendosegli data Ancona,
arrivò finalmente nel regno di Napoli.
L'autore della Cronica di Rimini scrive <span class="fnote">[Cronica di Rimini, tom. 15 Rer. Ital.]</span>
d'aver veduto passar quest'armata,
e parve a lui e ad altri vecchi pratici
della guerra di non essersene mai veduta
una sì grossa, nè di più bella gente,
di modo che comunemente si credeva
che fossero più di quaranta mila cavalli.
<span class="pagenum" id="Page_790">[790]</span>
Intanto il re Carlo, sentendo qual turbine
terribile romoreggiasse contra di lui,
secondo la mondana politica credette non
essere più da lasciare in vita l'imprigionata
<i>regina Giovanna</i>. Sui principii la
trattò egli con assai umanità, le fece anche
delle carezze, sperando d'indurla a
cedere in suo favore non solo il regno
di Napoli, ma anche la Provenza <span class="fnote">[Tristanus Caracciolus, Opusc., tom. 22
Rer. Ital.]</span>. Tale
nondimeno era l'odio che in suo cuore
covava essa regina contra di questo ladrone
(così ella il chiamava), che mai
non volle consentire. Arrivate le galee di
Marsiglia, siccome dissi, troppo tardi in
aiuto suo, allora il re Carlo rinforzò le
batterie, acciocchè essa confessasse d'essere
trattata da madre, e comandasse ai
Provenzali di ricevere esso re Carlo per
signore. Finse ella di acconsentire, ma
come furono condotti alla presenza sua
gli uffiziali di quelle galee, da donna magnanima
disse loro quanto potè di male
del re Carlo, ordinando che si sottomettessero,
non mai a quell'assassino, ma
bensì a <i>Lodovico duca d'Angiò</i>, eletto da
lei per suo erede; e che per conto di lei
ad altro non pensassero se non a farle
il funerale, e a pregar Dio per l'anima
sua. Da ciò venne che il <i>re Carlo</i> la fece
chiudere in dura prigione; ed allorchè
intese che con tante forze era per venire
il duca d'Angiò per liberarla, nel dì 12
di maggio, siccome hanno i Giornali di
Napoli <span class="fnote">[Giornal. Napol., tom. 21 Rer. Ital.]</span>, oppure nel dì 22, come ha il
testo di Teodorico di Niem <span class="fnote">[Theodoricus de Niem, Histor.]</span>, o col veleno,
oppure, come fu voce e credenza
più accertata, con laccio di seta la fece
privar di vita, e poscia esporre il suo cadavero,
acciocchè fosse veduto da tutti.
Tal fine ebbe la misera regina, la cui
fama di molto restò annerita per la morte
del suo primo marito Andrea, in cui
certo è che ebbe mano. Tristano Caracciolo,
scrittore di gran senno ed onoratezza,
da lì a cent'anni fece assai conoscere
<span class="pagenum" id="Page_791">[791]</span>
che nel resto delle azioni sue fu
principessa giusta, saggia e degna di lode,
benchè con fine sì ignominioso miseramente
terminasse la vita.
</p>

<p>
Entrato il <i>duca d'Angiò</i> per la parte
d'Abruzzo nel regno di Napoli, fu messo
in possesso dell'importante città dell'Aquila,
datagli da <i>Ramondaccio Caldora</i>.
Ebbe Nola, Matalona, ed altre città e
terre. Seco fu una gran frotta di baroni
napoletani, che aveano tutti sposato il
partito di lui e dell'infelice regina. Veggonsi
essi ad uno ad uno annoverati dal
Buonincontri ne' suoi Annali <span class="fnote">[Bonincontrus, Annal., tom. 21 Rer. Ital.]</span>. E quindi
nacque la fazione <i>angioina</i>, che lungo
tempo durò poi, e tenne diviso quel regno.
Per mediazione di <i>papa Urbano</i> condusse
il <i>re Carlo</i> al suo soldo <i>Giovanni
Aucud</i> con due mila e ducento cavalli <span class="fnote">[Giornal. Napol., tom. 21 Rer. Ital.]</span>,
che nel dì 22 d'ottobre giunse a seco
unirsi. Così venne egli ad avere quattordici
mila cavalli al suo servigio; ma il
<i>duca d'Angiò</i> ne contava molte migliaia
di più. Avrebbe il re potuto venire ad un
fatto d'armi, siccome bramavano gli avversarii
franzesi; ma, per consiglio del
saggio <i>conte Alberico da Barbiano</i>, volle
star sempre alla difesa, sperando che vedrebbe
a poco a poco dissiparsi e venir
meno le soldatesche del principe nemico,
siccome in fatti avvenne. Portata al duca
d'Angiò la nuova che l'Aucud era venuto
a militare contra di lui, considerandolo
tuttavia come capitano dei Fiorentini,
ordinò che in Provenza fossero
prese tutte le merci de' Fiorentini: ordine
che fu puntualmente eseguito con
grave danno di quella nazione <span class="fnote">[Cronica di Siena, tom. 15 Rer. Ital.]</span>. Verità
o finzione fosse, certo è che i Fiorentini
l'aveano casso. Nel mese d'ottobre
del presente anno mancò di vita
<i>Lodovico da Gonzaga</i> signor di Mantova <span class="fnote">[Gazata, Chron. Regiens., tom. 18 Rer. Ital.]</span>,
e andò a rendere conto a Dio dei
due suoi fratelli <i>Ugolino</i> e <i>Francesco</i> uccisi
per ordine suo. Aveva atteso a mettere
<span class="pagenum" id="Page_792">[792]</span>
insieme gran danaro. Gli succedette nel
dominio <i>Francesco</i> suo figliuolo, che avea
per moglie una figliuola di <i>Bernabò Visconte</i>.
L'ultimo anno ancora della vita
di <i>Lodovico re d'Ungheria e di Polonia</i> fu
questo, cioè di un principe che abbiam
veduto mischiato non poco negli affari
d'Italia, e che lasciò dopo di sè una memoria
gloriosa per la sua pietà e per le
sue memorabili imprese <span class="fnote">[Cromerus et Bonfinius, de Reb. Hungar.]</span>. Di lui non
restò prole maschile. Solamente ebbe
due figliuole, cioè <i>Maria</i>, che ereditò il
regno d'Ungheria, e coronata prese il
nome di re, e non di regina. Ad <i>Edvige</i>,
altra sua figliuola, toccò il regno di Polonia.
A questa grande eredità aspirava
<i>Carlo di Durazzo</i> re di Napoli, pretendendo
dovuti quei regni a sè, come maschio
e parente stretto; ma per ora, trovandosi
egli troppo occupato dalla guerra
col <i>duca d'Angiò</i>, con dissimulazione se
la passò. In vigor della pace fra i Veneziani
e Genovesi, dovea essere consegnato
ad <i>Amedeo conte di Savoia</i> l'importante
castello di Tenedo <span class="fnote">[Gatari, Istoria di Padova, tom. 17 Rer. Ital.]</span>. Spedirono
essi l'ordine, ma <i>Zanachi Mudazzo</i> capitano
di quella fortezza si ostinò in non
volerla consegnare. Creduto ciò un'invenzione
de' Veneziani, fu fatta in Genova
gran rappresaglia e sequestro delle
merci che erano ivi de' Fiorentini, perchè
questi erano entrati mallevadori della
consegna e distruzione di Tenedo. I Veneziani,
che operavano con sincerità,
furono obbligati a spedire uno stuolo di
galee e d'altri legni colà, che, assediato
quel castello, l'astrinsero nell'anno seguente
alla resa, e dipoi lo smantellarono,
portando altrove tutti gli abitanti.
Venne a morte nel dì 5 di giugno <i>Andrea
Contareno</i> doge di Venezia <span class="fnote">[Caresin., Chron., tom. 12 Rer. Ital. Sanuto,
Istor. Venet., tom. 22 Rer. Ital.]</span>, principe
glorioso per aver salvata la patria in
mezzo a tanti pericoli. Ebbe per successore
<i>Michele Morosino</i>, eletto doge nel
dì 10 d'esso mese. Ma poco potè egli
<span class="pagenum" id="Page_793">[793]</span>
godere di quell'eccelsa dignità, di cui era
sì meritevole per le sue rare virtù, perchè
Dio il chiamò a sè nel dì 15 d'ottobre.
Però l'elezione di un altro doge,
fatta nel dì 24 di novembre, cadde nella
persona di <i>Antonio Veniero</i>.
</p>

<hr />
</div>

<div class="chapter">
<h2 class="hidden" id="MCCCLXXXIII">MCCCLXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxxiii</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Urbano VI</span> papa 6.</td>
  </tr>
  <tr>
    <td><span class="smcap">Venceslao</span> re de' Romani 6.</td>
  </tr>
</table>

<p>
La guerra del regno di Napoli tuttavia
durava, ma fiaccamente era condotta
non meno dal <i>re Carlo</i> che da <i>Lodovico
duca d'Angiò</i>. Ora <i>papa Urbano VI</i>, uomo
focoso, non potendo sofferire così gran
lentezza, determinò di passare alla volta
di Napoli <span class="fnote">[Giornal. Napolet., tom. 21 Rer. Ital. Raynald.,
Annal. Ecclesiast.]</span>. Più nondimeno lo spigneva
a quel viaggio la brama d'indurre il re
Carlo all'osservanza delle promesse,
giacchè questi s'era obbligato di conferire
il ducato di Capoa e d'Amalfi con
altre terre a <i>Francesco da Prignano</i> suo
nipote, soprannominato Butillo <span class="fnote">[Theodoric. de Niem, Histor.]</span>. A
questa sua risoluzione s'opposero sei o
sette de' cardinali; ma questo papa, sì
pieno di pensieri secolareschi, era uomo
cocciuto, nè volea consigli, nè chi gli
contraddicesse. Fu a Ferentino nel settembre,
e mandò ordine a que' cardinali
che venissero a trovarlo, perchè volea
continuare il viaggio a Napoli. Se ne
scusarono con allegare la lor povertà, e
la poca sicurezza delle strade infestate
dai Bretoni, soldati dell'antipapa. Urbano,
sempre pieno di diffidenza, prese
questo rifiuto per un disegno di ribellione,
e con una scandalosa bolla li minacciò
di deporli, se non ubbidivano tosto.
Portatosi ad Aversa, fu a fargli riverenza
il <i>re Carlo</i>, il quale mal volentieri
vide questa visita fatta a' suoi Stati,
nè però mancò di onorarlo in tutte le
maniere convenienti all'alta di lui dignità
e sovranità. In quella stanza poco
gusto ebbe il papa. Contuttociò unito col
<span class="pagenum" id="Page_794">[794]</span>
re entrò nel dì 9 d'ottobre in Napoli,
ricevuto dal clero e popolo con gran
solennità ed ossequio. Gli fu dato l'alloggio
in Castel Nuovo, e sotto specie di
onore gli furono posti molti corpi di
guardia, acciocchè poco potesse trattar
co' Napoletani, giacchè il re Carlo, conoscendo
il di lui umore, poco se ne fidava.
Tuttavia scrive l'autore de' giornali
napoletani che il re promise allora, o
confermò la dianzi fatta promessa di dare
a Butillo nipote del papa il principato di
Capoa, il ducato di Amalfi, Nocera, Scafato
ed altre terre. Pareva al papa di
star male e come in prigione in quel castello.
Tanto si maneggiò, che gli fu permesso
di passare all'arcivescovato. Avvenne
dipoi che Butillo suo nipote, uomo
perduto nella sensualità, e dato unicamente
ai piaceri, rapì di monistero di
Santa Chiara una nobil monaca professa,
e seco la tenne per alquanti giorni. Fu
processato, e citato d'ordine del re Carlo;
e perchè non si presentò, uscì contra
di lui la condannagion della testa. Il papa,
che scusava il nipote per la sua giovanezza,
tuttochè egli fosse in età di quarant'anni,
ne fece gran doglianza. Andò
perciò in nulla il processo. Butillo fu
messo in possesso degli Stati suddetti, e
il papa conchiuse ancora il maritaggio di
due sue nipoti con due de' primi baroni.
Queste erano le grandi occupazioni del
pontefice!
</p>

<p>
Per conto della guerra poco sangue
si sparse in quest'anno. Ma un'altra
guerra si facea dalla peste, la quale nel
precedente anno risvegliata in Italia, inferocì
nel Friuli <span class="fnote">[Gazata, Chron. Regiens., tom. 18 Rer. Ital.]</span>, e portò al sepolcro
nella sola Venezia circa cinquantasei
mila persone. Provossi questo terribil
flagello nell'anno presente in Padova,
Verona, Bologna, Ferrara, Mantova e
nella Romagna. Passò a Firenze, Siena e
ad altri luoghi della Toscana, spopolando
le terre; e strage non poca fece anche
nel Piemonte, in Genova e nel regno di
Napoli. Ne patì a dismisura l'armata del
<span class="pagenum" id="Page_795">[795]</span>
<i>duca d'Angiò</i>. Fra i più riguardevoli gran
signori che perirono allora, non so se
per la peste o per altro malore, si contò
ancora <i>Amedeo VI conte di Savoia</i>, che
militava in favor d'esso duca: il che
sommamente conturbò l'Angioino, perchè
egli era il principal suo campione in
quella gara, principe per molte sue belle
doti ed imprese stimatissimo dappertutto,
ed uno de' più illustri di quella nobilissima
casa <span class="fnote">[Guichenon, Histoire de la Maison de Savoye.]</span>. Accadde la sua morte nel
dì primo ovvero nel dì secondo di marzo,
con aver egli prima riconosciuto per
vero papa <i>Urbano VI</i>. Ebbe per successore
<i>Amedeo VII</i> suo figliuolo; e il corpo
suo fu portato in Savoia. Gli tennero
dietro le soldatesche sue. Per tali disavventure
restò il duca d'Angiò smunto di
forze; quel suo fioritissimo esercito era
calato di troppo. Spedì dunque suoi messi
a <i>Carlo VI re</i> di Francia suo nipote,
pregandolo istantemente d'aiuto; e in
vano non furono le sue preghiere <span class="fnote">[Chron. Estens., tom. 15 Rer. Ital. Rubeus,
Hist. Ravenn.]</span>.
Avendo la peste ridotta a mal termine la
città di Ravenna, <i>Galeotto Malatesta</i>, signor
di Rimini, Cesena ed altre città,
valendosi del pretesto che <i>Guido da Polenta</i>
avesse assistito il <i>duca d'Angiò
</i>contra di <i>Urbano papa</i>, si avvisò di far
buona caccia. Non ebbe già Ravenna,
alla cui difesa accorse <i>Guido</i> signor della
terra, ma bensì occupò al medesimo la
città di Cervia. Pareva che dopo essere
caduta in mano di <i>Leopoldo duca d'Austria</i>,
principe potentissimo, la città di
Trivigi, dovesse oramai essere sicura
dagl'insulti di <i>Francesco da Carrara</i> signor
di Padova <span class="fnote">[Gatari, Istoria di Padova, tom. 17 Rer. Ital.]</span>. Ma il Carrarese, oltre
l'essersi impadronito delle castella
del Trivisano, e all'avere in varii siti di
quel distretto fabbricate delle forti bastie,
era uomo di petto e di mirabil accortezza.
Messosi in testa di volere stancare
il duca, nell'aprile spedì le sue
<span class="pagenum" id="Page_796">[796]</span>
genti sino alle porte di Trivigi, e queste
entrate nel borgo di Santi Quaranta, vi
attaccarono il fuoco. Teneva il Carrarese
occupata una torre in vicinanza di quella
città, e di là recava ad essa continuamente
molestia, ed impediva l'introdurvi
vettovaglie. Venne in persona lo stesso
<i>duca Leopoldo</i> con circa otto mila cavalli
verso il fine di maggio, e condusse molte
carra di viveri in Trivigi; prese la bastia
di Nervesa, ma non potè espugnar la
torre suddetta. Si trattò più volte di pace,
e nulla in quest'anno si conchiuse. Il
Carrarese troppo era innamorato di quella
città, e la volea a tutti i patti. Se ne tornò
il duca in Germania, lasciando più che
mai Trivigi in cattivo stato. Le conseguenze
di questa pugna le vedremo ben
presto. Lungo tempo non potea durar la
pace nell'inquieta città di Genova <span class="fnote">[Georgius Stella, Annal. Genuens., tom. 17
Rer. Ital.]</span>.
Nel marzo di quest'anno, perchè si volea
mettere l'aggravio d'un denaro per libbra
di carne, si sollevarono i beccai contra
di <i>Niccolò di Guarco</i> lor doge, e contra
del governo. Per più giorni tutta fu
in tumulto la città. Parte del popolo, dopo
aver preso il palazzo, e fatto fuggire il
Guarco, acclamava per doge <i>Antoniotto
Adorno</i>, che era corso a Genova. L'altra
parte volea <i>Leonardo da Montaldo</i> legista.
Prevalsero questi ultimi nel dì 7 di
aprile, e, creato doge esso Leonardo,
cessò tutto lo strepito popolare.
</p>

<hr />
</div>

<div class="chapter">
<h2 class="hidden" id="MCCCLXXXIV">MCCCLXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxxiv</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Urbano VI</span> papa 7.</td>
  </tr>
  <tr>
    <td><span class="smcap">Venceslao</span> re dei Romani 7.</td>
  </tr>
</table>

<p>
Il guasto grande che la peste avea fatto
nell'armata del <i>duca d'Angiò</i> accrebbe
l'animo a <i>Carlo re di Napoli</i> per finalmente
uscire in campagna con tutte le sue
forze: al che nello stesso tempo l'incitava
<i>papa Urbano</i>, a cui troppo stava a cuore
l'abbattere questo potente protettore dell'antipapa <span class="fnote">[Giornal. Napol., tom. 21 Rer. Ital.]</span>.
Maggiore impulso venne
<span class="pagenum" id="Page_797">[797]</span>
ancora dalle nuove che era in moto un
altro esercito di cavalleria, che il re di
Francia spediva in rinforzo del duca suo
zio. Ascendeva l'armata del <i>re Carlo</i> a
sedici mila cavalli e a molta fanteria; e
seco erano assaissimi baroni napoletani,
la lista de' quali si legge ne' Giornali da me
dati alla luce. Nel dì 12 d'aprile arrivò
il re Carlo con queste genti a Barletta, e
fece prigione <i>Raimondello Orsino</i>, uno
dianzi de' suoi più potenti e più prodi partigiani,
probabilmente per sospetti di sua
fede, ma non finì il mese stesso che questi
ebbe la fortuna di fuggirsene e di passare
all'armata del duca d'Angiò, il quale
con grandi carezze il ricevette, e diedegli,
mercè d'un matrimonio, il contado
di Lecce. Ora trovandosi il re Carlo in
Barletta, mandò nello stesso dì 12 al duca
d'Angiò il guanto della disfida. Accettollo
il duca di buon cuore, e diede per risposta,
che fra cinque dì sarebbe alle porte
di Barletta. Nulla più desiderava egli che
di decidere la contesa con una battaglia.
Ma il re Carlo, apprendendo poscia il rischio,
a cui con quella disfida avea esposto
sè stesso e la corona, fece venire al
campo <i>Ottone duca di Brunsvich</i>, già marito
della regina Giovanna, fin qui stato
prigione nel castello di Molfetta, per consigliarsi
seco, ben conoscendolo un capitano
di rara sperienza e saviezza. Ottone,
ben pesate le cose, fu di parere che il re
tenesse a bada per alquanti giorni il nemico,
e si guardasse da battaglia, perchè
il duca d'Angiò non potea tener la campagna,
e da per sè si andrebbe disfacendo.
Però, a riserva di qualche scaramuccia
vantaggiosa pel re Carlo, fatto di
armi non seguì, e l'Angioino deluso e
malcontento se ne ritornò indietro. Allora
il re, per ricompensa del buon servigio,
mise in libertà il duca di Brunsvich, e
questi lieto se n'andò a trovare il papa.
</p>

<p>
Era passato da Napoli esso pontefice
a Nocera, città di suo nipote, nel dì 16
di maggio, dove la sua corte patì di molti
disagi. Nel giugno s'infermò di peste, o
d'altro pericoloso male, il <i>re Carlo</i>, e
<span class="pagenum" id="Page_798">[798]</span>
con gran fatica la scampò. Ma per lo
stesso malore essendo morto il contestabile
del regno, conferì questa carica al
<i>conte Alberico da Cunio</i>, ossia da Barbiano.
Diversa ben fu la sorte del suo avversario,
cioè di <i>Lodovico duca d'Angiò</i>, principe
già intitolato re di Napoli. O sia che
egli fosse attossicato, o preso dalla peste,
oppure, come abbiamo dai giornali suddetti,
ch'egli si riscaldasse troppo nel
voler impedire il sacco già incominciato
da' suoi soldati nella città di Biseglio, che
spontaneamente se gli era data: certo è,
aver egli terminata in Bari la carriera
del suo vivere <span class="fnote">[Cronica di Rimini, tom. 15 Rer. Ital.]</span> nel dì 10 d'ottobre.
Nella Cronica di Forlì <span class="fnote">[Chron. Foroliviense, tom. 22 Rer. Ital.]</span> è riferita la di
lui morte a' dì 11 di settembre. Tramandò
egli a <i>Lodovico</i> suo figliuolo di tenera
età in questi tempi la signoria della Provenza
e degli altri suoi Stati di Francia,
e le sue pretensioni sul regno di Napoli.
Per questo colpo d'inaspettata fortuna
rimase senza maggior fatica il re Carlo
vincitore, perchè le milizie angioine a poco
a poco andarono sfumando per ridursi
al loro paese, e non ne restò che una
parte, la quale si mise sotto gli stendardi
di <i>Raimondello Orsino</i>, valoroso continuator
della guerra in quel turbatissimo regno.
Erasi partito nella state dell'anno
presente, siccome dianzi accennammo,
per ordine del re di Francia Engerame
sire di Cussì, ossia Coucy, con copiosa
moltitudine d'uomini d'armi, per venire
in aiuto del duca d'Angiò Lorenzo. Buonincontro <span class="fnote">[Bonincontrus, Annal., tom. 21 Rer. Ital.]</span>
li fa ascendere a quindici
mila cavalli; ma l'autore della Cronica
Estense <span class="fnote">[Chron. Estense, tom. 15 Rer. Ital.]</span> ed altri <span class="fnote">[Chron. Mediolan., tom. 16 Rer. Ital.]</span> neppure contano
la metà. Fecero costoro gran danno al
Piacentino in passando, con avervi bruciate
e saccheggiate varie ville. Per la via
di Pontremoli passarono a Lucca. In gran
timore ed affanno furono per questo i Fiorentini;
ma il buon uso de' regali e di una
<span class="pagenum" id="Page_799">[799]</span>
ambasceria li difese. Altrettanto fecero i
Sanesi <span class="fnote">[Cronica di Siena, tom. 15 Rer. Ital.]</span>. I nobili Tarlati da Pietramala
cogli altri Ghibellini usciti d'Arezzo di tal
congiuntura si prevalsero per levar la signoria
di quella città a <i>Carlo re di Napoli</i>.
Nella notte del dì 29 di settembre il sire
di Cussì colle sue brigate, avendo scalate
le mura d'Arezzo, v'entrò, e restò di nuovo
messa a sacco quell'infelice città. Si
ridussero bensì nel castello le genti del
re Carlo e i Guelfi, ma immantenente
furono quivi assediati dai Franzesi. Allora
i Fiorentini, che non poteano mirar
di buon occhio gli oltramontani in quel
nido, trattarono di far lega co' Sanesi,
Perugini e Lucchesi, e intanto spedirono
l'esercito loro ad assediare la città di
Arezzo. Ma eccoti giugnere la nuova che
<i>Lodovico duca d'Angiò</i> avea chiusi gli occhi
a questa vita: il che fece risolvere il
sire di Cussì a vendere quella spopolata
città, per ritornarsene alle sue contrade.
Data l'avrebbe ai Sanesi par venti mila
fiorini d'oro <span class="fnote">[Ammirati, Istor. Fiorent., lib. 15.]</span>. Non seppero questi abbracciare
così buon partito. I Fiorentini,
più presti e sagaci, conchiusero essi il contratto
colla spesa di cinquanta mila fiorini,
e con far paura di guerra ai Sanesi, se
non lasciavano quel maneggio. Così la
città d'Arezzo, ma desolata, venne, ossia
ritornò per suo meglio alle mani de' Fiorentini
nel dì 20 di novembre, e da lì a
pochi giorni anche il cassero, ossia la fortezza,
fu loro consegnata da <i>Jacopo Caracciolo</i>
vicario del re Carlo. Gran festa
si fece per tale acquisto a Firenze <span class="fnote">[Gazata, Chron. Regiens., tom. 19 Rer. Ital.]</span>. I
Tarlati con un manifesto spedito a tutti i
principi d'Europa pubblicarono per traditore
il sire di Cussì, perchè contro ai patti
e giuramenti avea venduta quella città.
</p>

<p>
Dimorava tuttavia in Nocera papa
<i>Urbano VI</i>, e questa sua lunga permanenza
nel regno dispiacea forte alla real
corte di Napoli <span class="fnote">[Theodor. de Niem, Hist. Raynald., Annal. Eccles.]</span>, che temea (se pur non
<span class="pagenum" id="Page_800">[800]</span>
ne avea anche delle pruove) che un
cervello sì ambizioso e fantastico facesse
degl'intrighi per torre il regno al re, e
darlo al suo caro nipote Butillo. Per
farlo tornare a Roma, anche la <i>regina
Margherita</i> gli avea usato delle insolenze,
con impedire il passaggio delle vettovaglie
a Nocera. Ora guarito che fu il <i>re
Carlo</i> dalla sua lunga e pericolosa malattia <span class="fnote">[Giornal. Napol., tom. 21 Rer. Ital.]</span>,
e tornato a Napoli nel dì 10
di novembre, informato del dimorar tuttavia
il pontefice in Nocera, e de' sospetti
che correvano, orgogliosamente gli mandò
a dimandar la cagione perchè si
fosse partito da Napoli, e a dirgli che vi
tornasse. Doveva egli tener per meglio
di averlo sotto i suoi occhi <span class="fnote">[Bonincontrus, Annal., tom. eod.]</span>. La risposta
d'Urbano fu, essere il costume dei
re d'andare a' piedi del papa, e non già
che il papa andasse ai re. A questo tuono
aggiunse, che se Carlo desiderava di
averlo per amico, liberasse il regno da
tante gabelle. Replicò allora il re con più
ardenza, ch'egli ne imporrebbe delle nuove;
quello essere regno suo, conquistato
coll'armi; e che il papa s'impacciasse
de' suoi preti. Di qui ebbe principio una
guerra scoperta fra il papa e il re Carlo.
Rapporta il Rinaldi <span class="fnote">[Raynald., Annales Eccles.]</span> una bolla di questo
pontefice, data in Napoli nell'ultimo
dì di novembre dell'anno presente, in cui,
perchè era in collera con tutti gli ordini
religiosi, proibì loro il poter confessare
e predicare senza licenza de' parrochi.
Suppone tal bolla tornato il papa a Napoli:
il che non s'accorda coi giornali
suddetti. Fece in quest'anno la peste
molta strage in Genova <span class="fnote">[Georgius Stella, Annal. Genuens., tom. 17
Rer. Ital.]</span>, ed ogni settimana
circa novecento persone erano
portate al sepolcro. Nel mese di giugno
fu da essa colpito e poi rapito <i>Leonardo
da Montaldo</i> doge di quella repubblica,
per le sue virtù ed abilità degno di più
lunga vita; e in luogo suo fu eletto doge
<span class="pagenum" id="Page_801">[801]</span>
<i>Antoniotto Adorno</i>, dianzi bandito da
quella città. Avea nel precedente anno
<i>Francesco da Carrara</i> <span class="fnote">[Gatari, Istoria di Padova, tom. 21 Rer. Ital.]</span> talmente angustiata
la città di Trivigi, con prendere
tutto all'intorno le castella e fortezze, che
<i>Leopoldo duca d'Austria</i> cominciò a gustar
le proposizioni di pace, e di vendere
quella città al Carrarese. In fatti seguì fra
loro il contratto, e parimente per quello
di Ceneda, Feltre e Cividal di Belluno,
secondo il Gataro iuniore, Francesco da
Carrara pagò sessanta mila fiorini d'oro
al duca. Ma il vecchio Gataro parla di
cento mila, aggiugnendo di più, che sì
gran somma fu ricavata sotto nome di
prestito dalle borse de' cittadini padovani:
e però laddove quel popolo avrebbe
dovuto rallegrarsi non poco per l'accrescimento
della potenza, altro non
s'udì che mormorazioni, altro non si
vide che malinconia, rari ben essendo
que' popoli che non paghino caro le conquiste
fatte dai loro signori. Nel dì 4 di
febbraio fu dato il possesso di quella città
al Carrarese, il quale magnificamente
lo prese, e attese da lì innanzi a procacciarsi
l'amore di quel popolo, che tanto
avea patito, con donar loro grani da seminare,
coll'esentarli da molte gravezze,
con prestar danari ai marcatanti <span class="fnote">[De Redusio, Chron., tom. 19 Rer. Ital.]</span>, acciocchè
tornasse a fiorire quella città; e
in fine col conferir posti lucrosi ai Trivisani
si studiò di amicarseli tutti. Mancò
di vita in quest'anno nel dì 18 di giugno
<i>Beatrice</i>, comunemente appellata <i>Regina
dalla Scala</i>, moglie di <i>Bernabò Visconte</i>.
Era, secondo il Corio <span class="fnote">[Corio, Istoria di Milano.]</span>, donna empia, superba
e insaziabile in raunar tesori, e per
ingrandire i figliuoli fu creduto che essa
macchinasse contro la vita di <i>Gian-Galeazzo
Visconte</i> signor di Pavia e d'altre
città.
</p>

<p>
<span class="pagenum" id="Page_802">[802]</span>
</p>

<hr />
</div>

<div class="chapter">
<h2 class="hidden" id="MCCCLXXXV">MCCCLXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxxv</span>. Indiz. <span class="smcap lowercase">VIII</span>.</td>
  </tr>
  <tr>
    <td><span class="smcap">Urbano VI</span> papa 8.</td>
  </tr>
  <tr>
    <td><span class="smcap">Venceslao</span> re de' Romani 8.</td>
  </tr>
</table>

<p>
Due strepitosi avvenimenti d'Italia
apprestarono in quest'anno copiosa materia
da discorrere all'Europa tutta.
Appartiene il primo a <i>papa Urbano</i>. Ostinatamente
continuava egli la sua residenza
in Nocera al dispetto del <i>re Carlo</i>
e dei cardinali di suo seguito <span class="fnote">[Theod. de Niem, Hist. Gobelin. in Cosmod.]</span>, che
adoperarono indarno esortazioni, preghiere
e ragioni, perchè vi pativano essi,
e vi pativa più la dignità della santa Sede
per varii riguardi, ma specialmente per
la rottura seguita col re Carlo. Un certo
Bartolino da Piacenza, ardito legista,
divolgò in questi tempi una scrittura di
alquante quistioni, cercando, qualora il
papa si trovasse troppo negligente o
inutile al governo, o talmente operasse
di suo capriccio, senza voler ascoltare
il consiglio de' cardinali, che fosse in pericolo
la Chiesa: se in tal caso potessero
i cardinali dargli uno o più curatori, col
parere de' quali egli fosse tenuto a spedir
gli affari d'essa Chiesa. Sosteneva che
sì, adducendone varie ragioni. Dal <i>cardinale
di Manupello</i> di casa Orsina fu segretamente
avvisato il papa che sei cardinali
(cinque solamente ne riferiscono
Teodorico di Niem e l'autore de' Giornali
Napoletani <span class="fnote">[Giornal. Napolet., tom. 21 Rer. Ital.]</span>), cioè gli arcivescovi
di Taranto e di Corfù, e i cardinali di
Genova, di Londra, di San Marco e di
Santo Adriano, personaggi tutti de' più
dotti e cospicui del sacro collegio, aveano
veduta quella scrittura, e tener essi
quella sentenza. Fu inoltre supposto
al papa che essi avessero tramata una
congiura per prenderlo nel dì 13 di gennaio,
e di condannarlo poscia come eretico.
Andò nelle furie <i>Urbano VI</i>, li fece
caricar di catene, e cacciarli in dure prigioni
nel dì 12 di esso mese; ed ordinò
a Francesco Butillo suo nipote che gli
<span class="pagenum" id="Page_803">[803]</span>
esaminasse per ricavarne la verità. La
maniera di ricavarla, giacchè si protestavano
innocenti, fu quella de' tormenti.
A forza d'essi il vescovo dell'Aquila, accusato
per complice, disse tutto ciò che
vollero i giudici. Si legge che gli stessi
cardinali, crudelmente tormentati, confessarono
la congiura; ma, siccome diremo
appresso, ciò non sussiste; e quand'anche
fosse succeduto, ognun sa che mirabil
virtù abbiano i tormenti per far
dire anche ciò che non è e non fu; e a
buon conto i miseri sempre da lì innanzi
costantemente sostennero d'essere innocenti.
Inutili furono stati gli uffizii del
<i>re Carlo</i> e de' cardinali restati in Napoli
in favore di quegl'infelici porporati, i
quali dall'inesorabil pontefice furono
poscia dichiarati privi della porpora e
d'ogni dignità. E perciocchè ebbe egli
sospetto, oppur seppe che tutte queste
mene erano procedute con partecipazione
e forte impulso del re Carlo, pubblicamente
in Nocera scomunicò lui e la
<i>regina Margherita</i>, privolli anche del regno;
e, posto l'interdetto a Napoli, citò
il re Carlo a dir le sue ragioni. Questi
gagliardi passi servirono a maggiormente
sconcertar gli animi. Carlo, udito anche
il parere del clero, ordinò che non si
osservasse l'interdetto, e perseguitò chi
volea osservarlo, sino a farne annegare
alcuni. Molto più poi irritato per la scomunica
e sentenza suddetta, sul principio
di febbraio spedì il gran contestabile,
cioè il <i>conte Alberico di Barbiano</i>, collo
esercito all'assedio di Nocera. Narra
l'autore degli Annali Napoletani che il
pontefice assediato, tre o quattro volte
il dì s'affacciava ad una finestra, e colla
campanella e torcia accesa andava scomunicando
l'esercito del re; e l'esercito
non per questo si moveva di là. Durante
questo assedio furono altre volte crudelmente
martoriati i cardinali prigioni
per farli confessare. Teodorico da Niem
presente non potè reggere a quell'orrendo
spettacolo. Niun d'essi, secondo
lui, confessò. Furono rimessi nelle carceri
<span class="pagenum" id="Page_804">[804]</span>
coll'ossa slogate a patir fame e
sete, e gli altri malori della prigionia. Nel
dì 5 di luglio arrivò a Nocera con un
corpo di valorosi combattenti <i>Raimondello
Orsino</i>, e fatta aspra battaglia colle
genti del re, quantunque ne restasse ferito
al piede, pure entrò co' suoi nella
città in aiuto del papa. Guarito che fu,
ricevuti dieci mila fiorini d'oro, passò in
Calabria, e mosse Tommaso Sanseverino
ed un Lottario di Suevia a venir con tre
mila cavalli a liberare il papa. L'impresa
ebbe effetto, e nel dì 8 d'agosto il pontefice
uscì del castello, menando seco i
cardinali e il vescovo d'Aquila prigioni,
e il suo tesoro; e da quegli armati per
montagne e vie scoscese fu condotto
verso Salerno sino al mare, ma non
senza rischio d'essere detenuto dagli
stessi ausiliarii, i quali convenne placar
coll'oro. Perchè il vescovo suddetto,
malconcio per gli sofferti tormenti e pel
cattivo cavallo, era lento nel viaggio, Urbano,
sospettando malizioso il suo
ritardo, riscaldossi così forte per la collera,
che il fece uccidere, lasciandolo senza
sepoltura nella via. Oh tempi, oh costumi!
non si può far di meno di non
esclamare. Erasi dianzi accordato il papa
con <i>Antoniotto Adorno</i> doge di Genova
per avere soccorso da lui, promettendogli
d'andar a fissar la sua residenza in
Genova stessa <span class="fnote">[Georgius Stella, Annal. Genuens., tom. 17
Rer. Ital.]</span>. Essendo ciò sembrato
un bel guadagno al doge, spedì egli dieci
galere nel mare di Napoli, che furono
pronte al bisogno d'Urbano. Salito esso
pontefice in galea, dopo aver toccata
Messina, felicemente arrivò in Genova
nel dì 23 di settembre, e quivi prese alloggio
in San Giovanni, e vi si fermò poi
tutto il resto dell'anno. Nocera fu presa.
Francesco Butillo nipote del papa restò
prigioniere.
</p>

<p>
L'altra avventura che in quest'anno
fece gran rumore per tutta la cristianità,
fu la caduta di <i>Bernabò Visconte</i>. Era
egli signore della metà di Milano, e delle
<span class="pagenum" id="Page_805">[805]</span>
città di Lodi, Bergamo, Crema, Cremona,
Brescia, Parma e Reggio. Quattro
figliuoli legittimi avea, oltre ai bastardi,
tutti e quattro valorosi, ambiziosi, capaci
ognuno di gran cose <span class="fnote">[Annales Mediolanens., tom. 16 Rer. Ital.
Corio, Istoria di Milano.]</span>. Ad essi avea
già distribuite le sue città, cioè a <i>Lodovico</i>
Lodi e Cremona; a <i>Carlo</i> Parma,
Borgo San Donnino e Crema; a <i>Ridolfo</i>
Bergamo, Soncino e Chiara d'Adda; a
<i>Mastino</i> minor di tutti Brescia, la Riviera
e Val-Camonica. Gli altri suoi figliuoli
sono annoverati nella Cronica Veneta del
Sanuto <span class="fnote">[Sanuto, Istor. Venet., tom. 22 Rer. Ital.]</span>. Godeva allora Bernabò, contra
il suo solito, la pace, ma non la godeano
già i suoi sudditi a cagion delle
intollerabili estorsioni e gravezze loro
imposte, e per l'insolenza e libidine dei
suoi figliuoli. La sua bestial fierezza, i
trasporti della sua collera e le violente
sue esecuzioni sopra la vita de' sudditi,
anche per cagioni leggere, e sopra tutto
per la caccia, faceano tremar ognuno;
laonde un sì aspro e crudo governo era
ben contraccambiato coll'odio universale
de' popoli. Della sua strabocchevol libidine
altro non dirò, se non che vi fu un
tempo in cui si contarono trentasei
figliuoli suoi viventi tra legittimi e bastardi,
e dieciotto femmine gravide di lui.
Stava intanto <i>Gian-Galeazzo Visconte</i>,
conte di Virtù e suo nipote, in Pavia, della
qual città, siccome ancora di Piacenza,
Novara, Alessandria, Bobbio, Alba, Asti,
Como, Casale di Santo Evasio, Valenza,
Vigevano, e di varie altre terre in Piemonte,
era padrone. Perchè dalla moglie
<i>Caterina</i> niuna prole maschile aveva egli
ricavato fin qui, già faceano i lor conti
sopra dei di lui Stati i figliuoli di Bernabò,
anzi neppure si vedeva egli sicuro
in vita: sì smoderata era l'ambizione di
Bernabò, tuttochè suo zio e suocero, e
quella de' suoi figliuoli. Fu anche detto
che Bernabò avesse fatti de' tentativi contro
la vita di lui, con istudiarsi di sedurre
la figliuola, moglie d'esso Gian-Galeazzo,
<span class="pagenum" id="Page_806">[806]</span>
la qual rivelasse tutto al marito. Comunque
sia, l'arte tenuta da Gian-Galeazzo
per difendersi dalle sue insidie era quella
di non arrischiarsi mai di capitar in essa
città di Milano, ancorchè a lui spettasse
il dominio della metà di quella città <span class="fnote">[Redus., Chron., tom. 19 Rer. Ital.]</span>.
Sopportava anche in pace tutte le superchierie
che gli facea di quando in quando
Bernabò; nè usciva mai senza un copioso
accompagnamento di guardie. Diedesi
inoltre ad una maniera di vivere
che è la più efficace per ingannare altrui,
cioè ad una vita divota <span class="fnote">[Gatari, Istor. di Padov., tom. 17 Rer. Ital.]</span>, conversando
sempre con religiosi, frequentando le chiese,
facendo abbondanti limosine, e mostrandosi
alieno da ogni disegno di maggiormente
ingrandirsi. Per questo suo
bigottismo Bernabò il tenea per uomo
dappoco e da nulla.
</p>

<p>
Si cavò <i>Gian-Galeazzo</i> la maschera
in quest'anno. Fece egli prima sapere a
<i>Bernabò</i> di voler passare alla visita della
miracolosa immagine della Madonna di
Varese per adempiere un suo voto, e che
il pregava di scusarlo, se non entrava in
Milano, quantunque sommamente desiderasse
d'abbracciare il suo carissimo
zio e suocero. Poscia partitosi da Pavia
con grosso accompagnamento di gente,
cioè delle sue guardie e di assaissimi altri
guerniti d'armi di sotto (nella Cronica
Estense <span class="fnote">[Chron. Estens., tom. 15 Rer. Ital.]</span> è scritto, aver egli menato
seco cinquecento lance), nella sera
del dì 5 di maggio si fermò a Binasco <span class="fnote">[Gazata, Chron., tom. 18 Rer. Ital.]</span>,
e nel dì seguente cavalcò nelle vicinanze
di Milano. Bernabò gli mandò incontro
due de' suoi figliuoli <i>Lodovico</i> e <i>Ridolfo</i>
lungi due miglia, i quali furono ben accolti
e trattenuti con assai carezze. Allorchè
fu egli non molto distante dalla
città, dove era allora lo spedale di Santo
Ambrosio, uscì anche <i>Bernabò</i> per porta
Vercellina, affine di fargli una visita con
poche guardie, cavalcando una mula, tuttochè
avvertito prima da un certo Medicina
<span class="pagenum" id="Page_807">[807]</span>
suo cortigiano di non fidarsi, perchè
egli avea poco prima osservato l'andamento,
le vesti ed il contegno di quella
gran truppa, che non pareva apparato da
divozione. Ma era giunto il tempo che
Dio voleva chiamare ai conti quell'uomo
spietato, reo di tanti peccati. Si abbracciarono,
si baciarono lo zio ed il nipote;
e dopo sì bella festa <i>Gian-Galeazzo</i>, voltatosi
a Jacopo dal Verme e ad Antonio
Porro, disse loro in tedesco <i>stinchier</i>.
Allora fu circondato Bernabò da tutti
quegli armati; Jacopo gli tolse la bacchetta;
Otto da Mandello gli tirò di mano
e fuor della testa della mula la briglia,
Guglielmo Bevilacqua gli tagliò il pendon
della spada, gridando egli indarno al nipote
che non fosse traditor del suo sangue.
Furono anche presi e disarmati i
suddetti due suoi figliuoli. Con questa
preda Gian-Galeazzo entrò per la porta
di fuori nel castello di porta Zobbia, che
era suo. E di là poi, divolgato il caso,
cavalcò per la città, udendo le gioiose acclamazioni
del popolo, che gridava: <i>Viva
il conte, e muoiano le gabelle e le colte</i>.
Non vi fu chi alzasse un dito in favore
di Bernabò; anzi l'accorto Gian-Galeazzo
per ben attaccare esso popolo a' suoi
interessi, gli permise di dare il sacco ai
palagi del medesimo Bernabò e de' suoi
figliuoli, dove erano raccolte di grandi
ricchezze. Fu egli dichiarato signor generale
di Milano, e la mattina seguente
se gli arrendè il castello di San Nazaro,
fabbricato da Bernabò, colla rocca di porta
Romana. Quivi, secondo il Corio <span class="fnote">[Corio, Istoria di Milano.]</span>,
vennero alle sue mani sei carra d'argento
lavorato con altro prezioso mobile,
e settecento mila fiorini d'oro in
contante. Il Gazata, storico vivente allora,
scrive <span class="fnote">[Gazata, Chron. Regiens., tom. 18 Rer. Ital.]</span> che nella sola torre si
trovò un milione e settecento mila ducati
o sia fiorini d'oro, oltre ai mobili
preziosi d'oro e d'argento. In pochi
giorni vennero in potere di <i>Gian-Galeazzo</i>
Lodi, Bergamo, Crema, Soncino, Ghiara
<span class="pagenum" id="Page_808">[808]</span>
d'Adda, Cremona, Parma e Reggio, a
riserva de' castelli d'esse città, che ressero
per qualche giorno, ma in fine si
diedero. <i>Carlo</i> figliuolo di Bernabò, allorchè
seguì la prigionia del padre, udita tal
nuova, corse a Cremona, poscia a Parma,
e di là a Reggio. Dappertutto trovò
i popoli in sedizione contra di lui per
l'odiosa memoria di Bernabò; e però gli
convenne ritirarsi a Mantova, con passare
dipoi in Germania ad implorare aiuto
dai duchi di Baviera e d'Austria suoi
cognati. Il solo <i>Mastino</i>, altro figliuolo di
esso Bernabò, ma assai giovinetto, perchè
di soli dieci anni <span class="fnote">[Annales Mediolan., tom. 16 Rer. Ital. Gatari,
Istor. di Padova, tom. 17 Rer. Ital.]</span>, corso a Brescia
sua città con un buon nerbo di combattenti,
sostenne per alquanti giorni l'assedio
di quella cittadella aiutato dai <i>Gonzaghi</i>
e da <i>Antonio dalla Scala</i>. Ma in fine
capitolò la resa, con promettergli Gian-Galeazzo
dodici mila fiorini d'oro l'anno
sino a certo tempo, ma probabilmente
con animo di nulla eseguire; che questo
era il suo costume.
</p>

<p>
Così in poco tempo quella volpe di
<i>Gian-Galeazzo</i>, dopo aver atterrato l'orso,
giunse a formare una gran potenza
in Lombardia, la qual cominciò a dar
gelosia e timore a tutti i vicini. Ardita e
pericolosa parve ai più sensati l'impresa
da lui fatta; ma egli assai informato
quanto si potesse promettere de' popoli,
tutti disgustati per le bestialità, crudeltà
ed estorsioni di Bernabò, si animò a tentarla,
e gli venne fatta. E perchè un gran
dire fu dappertutto, trattandosi di uno
zio, egli pubblicò e mandò a tutti i principi
un manifesto, in cui, coll'esporre in
parte le iniquità di Bernabò e de' suoi
figliuoli, cercò di giustificarsi come potè
il meglio. Leggesi questo manifesto negli
Annali Milanesi da me dati alla luce; ma
non si può digerire ch'egli fingesse di
essere stato assalito presso a Milano da
Bernabò, e che per difesa il facesse prigione.
Fu poi condotto Bernabò con Donnina
sua amica nelle carceri del castello
<span class="pagenum" id="Page_809">[809]</span>
di Trezzo, edificato da lui stesso, dove
per più di sette mesi ebbe agio di riconoscere
l'instabilità delle grandezze umane,
e di chiamare ai conti la coscienza
sua. Fugli poi dato il tossico, e nel dì 17
oppure 18 di dicembre, contrito de' suoi
molti peccati, terminò i suoi giorni in età
di sessantasei anni. Fece Gian-Galeazzo,
per chiarir ben la sua morte, portare a
Milano il di lui cadavero, dove gli furono
fatte sì solenni esequie, come se fosse
morto signore di Milano, se non che non
avea lo scettro in mano. Gli fu poi data
sepoltura in San Giovanni in Conca, dove
tuttavia si mira la statua sua a cavallo.
Potrebbe taluno maravigliarsi come di
tanti principi, a' quali avea maritate Bernabò
le sue figliuole, niuno alzasse mai
un dito per aiutar lui o i suoi figliuoli.
Ma così potente quasi in un momento
divenne Gian-Galeazzo, che non osò alcuno
d'affacciarsi; e poi a debil canna
d'ordinario s'attiene chi si fida delle parentele.
Per altro Galeazzo sapea l'arte
di governar popoli. Consolò ogni città
col diminuir le loro contribuzioni e gabelle,
accordar que' privilegii che gli erano
chiesti, levar gli abusi passati, e far
ministrare buona giustizia ad ognuno. Il
Gazata <span class="fnote">[Gazata, Chronic., tom. 18 Rer. Ital.]</span>, che fioriva in questi tempi,
racconta aver egli ridotto l'aggravio di
mille e ducento fiorini d'oro, che pagava
il popolo di Reggio ogni mese, a soli
quattrocento: conchiudendo ch'egli trasse
dall'inferno le città già suddite di Bernabò,
e le mise in paradiso. La tirannia,
la crudeltà e il troppo salassare i popoli
non furono mai il vero mezzo per continuare
o propagare i dominii.
</p>

<p>
Fu in quest'anno guerra nel Friuli.
Avea <i>papa Urbano</i> conferito il patriarcato
d'Aquileia in commenda a <i>Filippo
d'Alanzone</i> della real casa di Francia,
cardinale vescovo di Sabina, e sua creatura <span class="fnote">[Caresin., Chron., tom. 12 Rer. Ital. Gatari,
Istor. di Padova, tom. 17 Rer. Ital.]</span>.
S'ebbero a male quei d'Udine,
perchè chiesa cotanto insigne e fornita
<span class="pagenum" id="Page_810">[810]</span>
di sì nobil principato fosse ridotta alla
condizion di tante badie, allora date in
commenda, cioè in preda ai cacciatori di
beni ecclesiastici, senza dar loro un vero
patriarca. Però nol vollero accettar per
signore, e pochi furono que' luoghi che
a lui si sottomettessero. Si venne perciò
all'armi. Ricorse il cardinale a <i>Francesco
da Carrara</i> signor di Padova, siccome
confinante per la tenuta di Trivigi,
Ceneda, Belluno e Feltre; anzi fece a lui
raccomandare da <i>papa Urbano</i> la protezione
de' suoi affari. Perchè la brama o
avidità di accrescere i proprii Stati è una
febbre innata in tutti i dominanti, ma in
chi più, in chi meno gagliarda a misura
delle forze; il Carrarese vi saltò dentro
a piè pari. Non è se non probabile che
egli meditasse di procacciarsi una parte
almeno di que' dominii. Ma i <i>Veneziani</i>,
a' quali stava sul cuore ogni movimento
del Carrarese odiato, si misero segretamente
a dar aiuti di gente e danaro al
comune di Udine. Nè ciò bastando, mossero
contra di Francesco da Carrara il
signor di Verona e Vicenza, cioè il giovane
<i>Antonio dalla Scala</i>, pagandogli sotto
mano ogni mese quindici mila fiorini
d'oro. Invanitosi lo Scaligero per aver
dalla sua la possente repubblica di Venezia,
per quante preghiere e ragioni adoperassero
gli ambasciatori padovani, non
si volle mai rimuovere dal contratto impegno;
e, fatta massa di gente, dimandò
il passo per mandarla in Friuli in aiuto
di Udine. Questo gli fu negato; e però
cominciò a far delle scorrerie sul Padovano.
Il Carrarese anch'egli per rendergli
la pariglia, e a più doppii, fece cavalcar
le sue genti con quelle del patriarca
d'Aquileia sul Veronese e Vicentino, che
ne riportarono inestimabil bottino. Mandò
Antonio dalla Scala a dolersene col
Carrarese, e gli fece con alterigia sapere
di volerne vendetta, quand'anche dovesse
perdere Verona e Vicenza; e che
forse riuscirebbe ad un can giovine di
prendere una volpe vecchia. <i>Francesco
da Carrara</i> rigettò sulle genti del patriarca
<span class="pagenum" id="Page_811">[811]</span>
quell'insulto, e saggiamente si offerì
di far pace, e di rifare i danni dati.
Ma lo Scaligero, sempre più alzando la
testa, persistè nel suo proposito, ed attese
più che prima a fornirsi di soldati.
Nell'anno presente <span class="fnote">[Cronica di Rimini, tom. 15 Rer. Ital.]</span> cessò di vivere
in Rimini <i>Galeotto Malatesta</i> signore di
quella città, rinomato per la sua prodezza
e saviezza. <i>Pandolfo</i> e <i>Carlo</i> suoi
figliuoli unitamente succederono ne' suoi
Stati. Furono ancora novità a' dì 13 di
dicembre nella città di Forlì <span class="fnote">[Chron. Estense, tom. 15 Rer. Italic. Annales
Forolivienses, tom. 22 Rer. Ital.]</span>. Quivi
signoreggiava <i>Sinibaldo degli Ordelaffi</i>.
Gli vollero risparmiar la fatica di comandare
due suoi nipoti <i>Pino</i> e <i>Cecco
degli Ordelaffi</i>; e però il presero e cacciarono
in prigione, assumendo essi l'intero
dominio di quella città.
</p>

<hr />
</div>

<div class="chapter">
<h2 class="hidden" id="MCCCLXXXVI">MCCCLXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxxvi</span>. Indiz. <span class="smcap lowercase">IX</span>.</td>
  </tr>
  <tr>
    <td><span class="smcap">Urbano VI</span> papa 9.</td>
  </tr>
  <tr>
    <td><span class="smcap">Venceslao</span> re de' Romani 9.</td>
  </tr>
</table>

<p>
Dimorava tuttavia <i>papa Urbano</i> in
Genova. Per soddisfare a quella repubblica <span class="fnote">[Georgius Stella, Annal. Genuens., tom. 17
Rer. Ital.]</span>,
che dicea d'avere speso sessanta
mila fiorini nell'armamento delle
dieci galee inviate per trasportarlo colà,
pagò colla roba altrui, cioè diede loro
sotto l'apparente titolo di pegno tre terre
che erano del vescovo d'Albenga. Intanto
teneva in dure prigioni rinchiusi i
sei cardinali seco condotti. Racconta Lorenzo
Bonincontro <span class="fnote">[Bonincontrus, Annal., tom. 16 Rer. Ital. Sozomenus,
Histor., tom. eod.]</span>, che essendosi, nel
venire esso papa a Genova, fermato colle
galee genovesi in Porto Pisano, <i>Pietro
Gambacorta</i>, signore allora di Pisa, fu ad
onorarlo, e insieme a pregarlo di mettere
in libertà quegl'infelici porporati. Se
li fece Urbano venire davanti: cadeano
loro le vesti di dosso, erano squallidi e
con barba lunga. Con aspre parole rinfacciò
loro il delitto commesso; ma eglino
<span class="pagenum" id="Page_812">[812]</span>
protestarono d'essere innocenti, e il
chiamarono al giudizio di Dio, cioè a
rendere conto della crudeltà che loro
usava. Diede nelle smanie il pontefice, e
li rimandò in galera, con rispondere poscia
al Gambacorta, non meritar costoro
compassione, dacchè non voleano chieder
perdono del loro reato. In Genova <span class="fnote">[Theodoricus de Niem, Hist.]</span>
alle forti istanze del re d'Inghilterra
liberò il <i>cardinale Adamo Eston</i> Inglese.
Gli amici degli altri cardinali, uno
de' quali era genovese, fecero più istanze
ed anche delle congiure per liberarli. A
nulla servì. Stette saldo il papa, e in fine,
sempre diffidando di tutti quei che entravano
nel suo palazzo, arrivò a farli
morire. Chi disse che furono affogati in
mare entro dei sacchi; ma Gobelino
scrisse <span class="fnote">[Gobelinus, in Cosmod.]</span> che furono strangolati in prigione.
Senza orrore non si possono leggere
azioni tali, che pregiudicarono troppo
alla fama di questo pontefice. E perciocchè
la congiura poco fa accennata per
mettere in libertà quei miseri fece sospettare
al papa che ne fossero autori
due de' suoi cardinali, cioè <i>Pileo da Prata
arcivescovo</i> di Ravenna, e <i>Galeotto Tarlato</i>
da Pietramala; amendue, conoscendo
a che pericolo fosse esposto chi solamente
cadeva in sospetto presso un pontefice
sì violento, se ne fuggirono da Genova,
e andarono da lì a qualche tempo
ad unirsi coll'antipapa <i>Clemente</i>. Intanto
i Genovesi poco rispetto portavano a lui,
e gli usarono anche delle insolenze, tanto
col non fare giustizia dei congiurati suddetti,
quanto col mandare i birri a far
prigioni alcuni della famiglia d'esso papa
nello stesso suo palazzo <span class="fnote">[Raynaldus, in Annal. Ecclesiast. Gazata,
Chron., tom. 18 Rer. Ital.]</span>. Il perchè
Urbano, veggendosi strapazzato, determinò
di mutar residenza; e nel mese di
dicembre imbarcatosi, passò nella città di
Lucca, dove nella vigilia del Natale con
gran solennità, e coll'ossequio dovuto al
vicario di Cristo, fu accolto.
</p>

<p>
<span class="pagenum" id="Page_813">[813]</span>
</p>

<p>
Per la morte del re <i>Lodovico</i> d'Ungheria
pretendea, siccome dicemmo, <i>Carlo
re di Napoli</i> a quel regno. Appena dunque
si fu allontanato dalle sue contrade
<i>papa Urbano</i>, ancorchè restassero molti
baroni e città in ribellione, pur volle accudire
a quella conquista, sperando poscia
colle forze degli Ungheri di poter più
facilmente sbrigarsi da quei ribelli. E
non gli mancavano frequenti e pressanti
inviti dei principali baroni dell'Ungheria,
dove egli stesso era stato allevato, e conservava
non pochi amici. Fidatosi di così
grandi promesse <span class="fnote">[Giornal. Napolet., tom. 21 Rer. Ital.]</span>, nel dì 4 di settembre
dell'anno precedente s'imbarcò, e
con sole quattro galee e poca gente d'armi
animosamente navigò verso il litorale
dell'Ungheria. Quantunque la <i>regina
Maria</i>, divenuta moglie di <i>Sigismondo</i>,
fratello di <i>Venceslao re de' Romani</i>, possedesse
quel regno, pure si trovava esso
lacerato da diverse animose fazioni, volendo
ognuna d'esse superiorizzare <span class="fnote">[Gatari, Istor. di Padova, tom. 17 Rer. Ital.
Bonfin., de Reb. Hung.]</span>.
Quivi dunque fu ricevuto il re Carlo con
grande allegrezza e colle possibili dimostrazioni
d'ossequio da ognuno, e nominatamente
dalla regina Maria, e dalla
<i>regina Elisabetta</i> sua madre, con passar
fra di loro vicendevoli carezze. Andò
tanto innanzi il maneggio, che di consentimento
della maggior parte de' baroni
<i>Carlo</i> fu coronato in Alba Reale re d'Ungheria.
Portata questa nuova a Napoli
nel dì 2 di febbraio, se ne fece gran festa;
ma non tardò molto a seguirne il
pianto. Le regine d'Ungheria, che aveano
fin qui dissimulato il lor odio contra del
re Carlo, sperando che andassero a voto
i di lui disegni, allorchè si videro spossessate
affatto del dominio, e passata in
capo di lui la corona <span class="fnote">[Chron. Estense, tom. 15 Rer. Ital.]</span>, tramarono col
<i>conte Niccolò da Zara</i>, col vescovo di
Cinque Chiese e con altri baroni di lor
seguito la morte del re novello. Mentre
egli dunque si trovava con esse in una
<span class="pagenum" id="Page_814">[814]</span>
camera, entrò un Unghero che mortalmente
il ferì nel capo a dì 7 di febbraio,
e poi se ne fuggì, mostrando intanto le
regine grande smania per tal tradimento.
Forse sarebbe egli guarito dalla mortal
ferita; ma il veleno fece del resto, di
maniera che nel dì 24 d'esso mese con
sentimenti cristiani terminò il suo vivere.
Seguirono poi terribili rivoluzioni in
Ungheria per cagione di questo eccesso,
e ne furono aspramente perseguitate le
regine, e tolta anche la vita alla madre;
ma non appartenendo alla storia nostra
quegli affari, li tralascio. Di esso Carlo
restarono due figliuoli, <i>Ladislao</i> e <i>Giovanna</i>,
amendue, perchè d'età incapace
al governo, sotto la tutela della <i>regina
Margherita</i> lor madre. Ma, uditasi la
morte del re, allora sì che il partito degli
Angioini si rinvigorì, e tutti i ribelli
alzarono il capo. Non tardò ad accendersi
più che mai la guerra. Tutta la casa
Sanseverina, i conti di Cupersano, quei
d'Ariano, di Caserta ed altri baroni
vennero fin sotto Napoli con quattro mila
e settecento cavalli; castello Sant'Ermo
si ribellò; Napoli stessa, senza voler ubbidire
alla regina, volle governarsi coi
proprii uffiziali. Ed intanto i Sanseverini
spedirono Ugo della lor casa in Francia,
per far venire il giovinetto duca d'Angiò,
e signor di Provenza, cioè <i>Lodovico</i>
figliuolo dell'altro <i>Lodovico d'Angiò</i>,
morto nell'anno antecedente, come s'è
detto, in Bari <span class="fnote">[Bonincontrus, Annal., tom. 21 Rer. Ital.]</span>. Perchè una nave veneta
carica di preziose merci, ma conquassata
da una tempesta, era giunta a
Napoli, e ne fu occupato tutto il carico
della regina Margherita, se ne seppero
ben vendicare i Veneziani: cioè le tolsero
l'isola di Corfù e la città di Durazzo,
incorporandole col loro dominio.
</p>

<p>
Sempre più s'andava riscaldando la
guerra insorta tra <i>Antonio dalla Scala</i>
signor di Verona e Vicenza, e <i>Francesco
da Carrara</i> signor di Padova e Trivigi.
Dopo varie ostilità riuscì nel dì 23 di
<span class="pagenum" id="Page_815">[815]</span>
giugno <span class="fnote">[Gatari, Istoria di Padova, tom. 17 Rer. Italic.]</span> a <i>Cortesia da Sarego</i>, generale
dell'armata veronese, e cognato dello
stesso Scaligero, di superare i passi, e di
entrar vittorioso sul Padovano, con far di
molti prigioni, e stendere poi le scorrerie
e i saccheggi sino alle porte di Padova.
Quanto si ringalluzzì per questo felice
colpo lo Scaligero, altrettanto restò piena
d'affanni la città di Padova. Ma <i>Francesco
da Carrara</i>, dopo aver confortato il
popolo suo, ed animatolo a rifarsi del
danno, mosse l'esercito suo contra dei
nemici, che s'erano accampati alle Brentelle.
Suo capitan generale era <i>Giovanni
d'Azzo degli Ubaldini</i>, maestro di guerra.
Il vecchio Gataro vi mette anche <i>Giovanni
Aucud, Ugolotto Biancardo, Antonio Balestrazzo,
Brogia, Biordo, Giacomo da Carrara</i>,
il <i>conte da Carrara</i>, fratelli naturali di
Francesco. Ma il testo di quell'autore è
qui difettoso; e s'ha da attendere l'altro
del Gataro giovine, senza confondere le
imprese dell'anno seguente col presente.
Incontratesi dunque le due armate nel
dì 25 di giugno, come ha anche il Gazata <span class="fnote">[Gazata, Chron. Regiens., tom. 18 Rer. Italic.]</span>,
vennero ad una general battaglia;
e sul primo incontro furono rovesciate
le schiere de' contadini padovani, e messe
in fuga. Ma l'accorto Giovanni d'Azzo
colle milizie veterane sì fieramente assalì
le squadre nemiche, benchè molto superiori
di numero, che le ruppe, e ne riportò
un'intera vittoria. Restarono prigionieri
lo stesso <i>Cortesia da Sarego</i> generale dei
Veronesi, <i>Ostasio da Polenta</i>, ed un gran
numero di altri nobili o conestabili, tutti
registrati dai Gatari e dall'autore della
Cronica Estense <span class="fnote">[Chronic. Estense, tom. 15 Rer. Ital. Redus.,
Chron., tom. 19 Rer. Ital.]</span>. Diconsi ancora fatti
prigionieri quattro mila e quattrocento
sessanta soldati da piè e da cavallo, e
tre mila quattrocento cinquanta di bassa
condizione. Gran lunga meno ne dice il
suddetto Cronista Estense, che merita in
<span class="pagenum" id="Page_816">[816]</span>
ciò, a mio credere, più fede. Degli uccisi
o annegati ottocento ventuno se ne contarono;
scrive il Gazata mille e ottocento,
e che il fatto d'armi durò quindici ore.
Tutto allegro veniva al campo <i>Antonio
dalla Scala</i>, perchè sul principio volò a
lui l'avviso che i Padovani erano già in
rotta. Sopraggiuntagli dipoi la nuova
della totale sconfitta de' suoi, in fretta se
ne tornò a Verona, malcontento sicuramente
di sè stesso e dei suoi. Dopo questa
vittoria, la quale non so come viene posta
dal sopraddetto Cronista Estense circa il
dì 12 di maggio, spedì <i>Francesco da Carrara</i>
ambasciatori a Verona per esortar
lo Scaligero ad una buona pace, con offerir
anche onesti patti. Non ne riportarono
essi se non delle orgogliose risposte. Anzi
si diede lo Scaligero ad assoldare più
che mai gente, e condusse il <i>conte Lucio
Lando</i> al suo servigio con cinquecento
lancie e quattrocento fanti. Riscattò ancora
con danari i nobili prigioni. All'incontro,
il Carrarese spinse le vittoriose sue milizie
sul Veronese, che vi recarono immensi
danni, e presero la bastia di Revolone.
Trasse egli ancora al suo soldo il famoso
capitan di guerra <i>Giovanni Aucud</i>, e maggiormente
rinforzò l'esercito suo. Per lo
contrario, rimesso in forze lo Scaligero,
e creato suo capitan generale il suddetto
conte Lucio, portò la guerra sul Trivisano,
e fece di molti progressi e danni.
Continuarono dunque le ostilità con gran
vigore, finchè il verno consigliò tutti a
prendere riposo. Ebbero guerra nella primavera
dell'anno presente <span class="fnote">[Matth. de Griffon., Chron., tom. 18 Rer.
Ital. Cronica di Bologna, tom. eod. Gazata, Chron.
Regiens., tom. eod.]</span> i Bolognesi
contra de' conti di Barbiano, ed assediarono
quel castello. Al loro soldo si trovava
il conte Lucio suddetto, che, secondo
sua usanza, li tradì, e però nel dì 8
d'aprile si aggiustarono quelle differenze,
restando il <i>conte Giovanni</i> padrone
come prima di quel castello. Fecero i
Bolognesi dipignere nel loro palazzo il
suddetto conte Lucio, come traditore,
<span class="pagenum" id="Page_817">[817]</span>
impiccato per un piede. S'era costui ritirato
a Faenza, ed, unitosi con <i>Astorre dei
Manfredi</i> signor di quella città, tornò ad
infestare ii territorio bolognese, e a tener
mano coi Pepoli banditi per farli ritornare
in Bologna: il che costò la vita o
il bando a molti. Oltre a ciò, nel dì 15 di
giugno cavalcarono con tutte le lor forze
i Bolognesi fino alle porte di Faenza,
ardendo e saccheggiando. Seguì poscia
accordo fra essi ed Astorre de' Manfredi.
Ma nel dicembre di nuovo il conte Lucio
colla sua compagnia venne sul Bolognese
per vendicarsi dell'affronto a lui
fatto, e grandi ruberie ed incendii ne
seguirono.
</p>

<hr />
</div>

<div class="chapter">
<h2 class="hidden" id="MCCCLXXXVII">MCCCLXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxxvii</span>. Indiz. <span class="smcap lowercase">X</span>.</td>
  </tr>
  <tr>
    <td><span class="smcap">Urbano VI</span> papa 10.</td>
  </tr>
  <tr>
    <td><span class="smcap">Venceslao</span> re de' Romani 10.</td>
  </tr>
</table>

<p>
Era tutto sconvolto, siccome dicemmo,
per la morte del <i>re Carlo</i> il regno di
Napoli; crebbero nell'anno presente i
guai in quelle contrade. Perciocchè avendo
i Sanseverini ed altri baroni del partito
angioino commosso il giovinetto <i>Lodovico
duca d'Angiò</i>, che s'era già intitolato
re di Sicilia, cioè di Napoli, a venire
in Italia, promettendogli la conquista di
quel regno, egli mandò innanzi <i>Ottone,
duca di Brunsvich</i> e principe di Taranto,
con grandi forze. Ottone, siccome pratico
del paese, prese quell'assunto, meditando
vendetta della morte data alla <i>regina Giovanna</i>
già sua moglie dal <i>re Carlo</i> contra
dei di lui figliuoli <span class="fnote">[Giornal. Napol., tom. 21 Rer. Ital.]</span>. Nel dì primo di giugno,
unito egli coi Sanseverini e cogli altri
baroni della sua lega, e con un copioso
esercito, marciò alla volta di Napoli, incoraggito
dalle dissensioni che bollivano fra
la <i>regina Margherita</i> e i governatori della
città eletti da quella nobiltà e popolo. Fu
permesso a' suoi soldati di entrare nella
città a cinquanta e sessanta per volta per
fornirsi del bisognevole. Ciò dispiacendo
alla fazion del <i>re Ladislao</i> e della regina
sua madre, si venne un giorno a battaglia,
<span class="pagenum" id="Page_818">[818]</span>
acclamando gli uni il <i>re Ladislao</i> e <i>papa
Urbano</i>, ed altri il <i>re Lodovico</i>. S'inoltrò
sì forte la briga, che la regina, temendo
di sè e de' suoi figliuoli, nel dì 8 di luglio,
dal castello dell'Uovo si trasferì a
Gaeta, dove poi si fermò per anni parecchi.
Venne <i>Raimondo Orsino</i> conte di Nola
per sostenere la signoria della regina
e la divozione a papa Urbano; ma essendo
riuscito ad Ottone duca di Brunsvich
d'entrare in Napoli nel dì 20 del suddetto
luglio <span class="fnote">[Chron. Estense, tom. 15 Rer. Ital.]</span>, non passò quel mese che prevalse
affatto il partito angioino. Furono
spediti ambasciatori al <i>re Lodovico</i> e all'antipapa
<i>Clemente</i>, di modo che fu obbligato
in quella città chi teneva per papa Urbano
e pel re Ladislao a tacere. Vendetta
allora fu fatta contra di coloro che si credeano
aver avuta parte nella morte data
alla regina Giovanna. Dimorava intanto
<i>papa Urbano</i> in Lucca, mirando con dispetto
le rivoluzioni di Napoli, tutte contrarie
a' suoi interessi <span class="fnote">[Theodericus de Niem, lib. 1, cap. 63.]</span>. Detestava egli
Lodovico d'Angiò suo nemico e protettore
del falso pontefice; ma non per questo
aderiva punto al re Ladislao e alla regina
Margherita sua madre. Avendo egli
già fulminata la sentenza contra del re
Carlo, e dichiarato devoluto il regno, non
sapea fare un passo indietro. Gli mandò
bensì la <i>regina Margherita</i> a Genova ambasciatori,
pregandolo d'avere misericordia
de' suoi figliuoli, e di permettere
che all'ucciso re suo consorte fosse data
l'ecclesiastica sepoltura. Anzi, sperando
maggiormente di placarlo, liberò dalle
carceri Francesco Butillo nipote di lui, e
gliel'inviò fino a Genova. Nulla si potè
per questo ammollire il duro cuore d'Urbano,
che più che mai seguitò a far processi,
e ad aggiugnere condanne a condanne
contra della regina e de' suoi figliuoli;
levò anche loro il principato d'Acaia. Gli
cadde poscia in pensiero di poter conquistare
per la santa Sede il regno di Napoli
in mezzo ai rivali partiti; e giacchè era
stato ucciso in Viterbo dai Romani <i>Angelo
<span class="pagenum" id="Page_819">[819]</span>
prefetto di Roma</i>, ed era tornata quella
città alla sua ubbidienza, da Lucca nel
dì 23 di settembre si mosse egli, e trasferissi
a Perugia, per essere più a portata
dell'esecuzione de' suoi disegni.
</p>

<p>
Poichè non aveva potuto <i>Francesco
da Carrara</i> indurre alla pace lo sconsigliato
<i>Antonio dalla Scala</i>, non lasciò da
lì innanzi via alcuna per atterrarlo affatto <span class="fnote">[Gatari, Istoria di Padova, tom. 18 Rer. Ital.]</span>.
Ebbe maniera di staccare da
lui il <i>conte Lucio</i>, con promettergli dieci
mila fiorini d'oro per regalo; e costui se
n'andò. Quindi nello stesso mese di gennaio
inviò l'esercito a' danni del Veronese
sotto il comando di <i>Giovanni d'Azzo</i>
e di <i>Giovanni Aucud</i>, due valenti e
insieme accortissimi capitani, i quali per
miracolo andavano ben d'accordo nel
maneggio di questa guerra. Era con loro
<i>Francesco Novello da Carrara</i>, primogenito
del medesimo signor di Padova, con
altri valorosi condottieri d'armi. Per lo
spazio di quarantacinque giorni, dacchè
furono entrati nel Veronese, continuarono
a dare il guasto e saccheggio al
paese. Ma usciti in questo mentre in campagna
anche <i>Giovanni degli Ordelaffi</i> di
Forlì e <i>Ostasio da Polenta</i> signor di Ravenna,
capitani dello Scaligero, con armata
più numerosa, cominciarono ad angustiar
quella di Padova, con impedir le vettovaglie
e levarle i foraggi; di maniera che furono
obbligate le genti carraresi a ritirarsi
a poco a poco per tornarsene sul Padovano.
Grandi furono i disagi che patirono
nel retrocedere, e si fu più volte vicino
ad un fatto d'armi; ma gli avveduti
generali de' Carraresi lo schivarono sempre
per la debolezza in cui si trovavano
le affamate loro milizie, tutto dì inseguite
e molestate da' nemici. Allorchè furono
essi giunti verso Castelbaldo al Castagnaro,
talmente si videro incalzati e
stretti dall'esercito veronese, che nel dì
11 di marzo convenne prendere battaglia.
Vantaggiosamente si postarono i Padovani
a un largo fosso, e quivi sostennero,
anzi ributtarono più volte i nemici, essendo
<span class="pagenum" id="Page_820">[820]</span>
già da qualche tempo introdotto
l'uso delle bombarde da fuoco, le quali
faceano grande strepito e strage. Dacchè
ebbero i saggi capitani de' Carraresi fatto
calar la baldanza all'oste contraria, <i>Giovanni
Aucud</i> passò il fosso co' suoi, e con
tal empito e forza assalì i Veronesi, che
andarono a terra le lor bandiere, e in rotta
tutto il campo loro. Secondo la lista
che ne lasciarono i Gatari, restarono
prigionieri circa quattro mila secento
venti uomini d'armi a cavallo, fanti ottocento
quaranta, e i due generali dello Scaligero,
cioè <i>Giovanni degli Ordelaffi</i> ed
<i>Ostasio da Polenta</i> <span class="fnote">[Chronic. Estense, tom. 15 Rer. Ital.]</span>, con altri assai nobili
capitani, che furono poi tutti trionfalmente
introdotti in Padova. Ma neppure
per questa sì grave sconfitta prese miglior
consiglio <i>Antonio dalla Scala</i>. Nel suo
maltalento il mantennero i Veneziani, che
gli mandarono tosto quaranta mila fiorini
d'oro, promettendone anche più. E
però quantunque il Carrarese di nuovo
mandasse ambasciatori ad offerirgli pace,
più testardo e adirato che mai contra del
Carrarese, serrò gli orecchi ad ogni aggiustamento,
e deluse ancora le pratiche
fatte da <i>Venceslao re de' Romani</i> per riunir
gli animi loro. Costò caro ai Veronesi
e Vicentini questa pazza ritrosia del loro
signore, perchè entrata ne' lor territorii
l'armata dei Padovani, portò il sacco e la
desolazione sino alle porte di Verona.
</p>

<p>
Stava intanto con occhio cerviere
mirando queste rotture <i>Gian-Galeazzo</i>
signor di Milano, e da quell'astuto che
era pensò tosto a rivolgerle in profitto
suo. Avea già nel precedente anno spediti
ambasciatori tanto allo Scaligero
che al Carrarese, offerendo lega nello
stesso tempo ad amendue. Molto più
continuò questo giuoco nell'anno presente.
<i>Francesco da Carrara</i>, tra perchè
gli premeva di non aver per nemico il
potentissimo Visconte, con cui lo Scaligero
era come d'accordo, e perchè vantaggiose
esibizioni erano a lui fatte dal
Visconte, strinse in fine lega nel dì 19
<span class="pagenum" id="Page_821">[821]</span>
d'aprile dell'anno corrente con lui. I
patti erano, che vincendo toccasse a <i>Gian-Galeazzo</i>
Verona <span class="fnote">[Corio, Istor. di Milano.]</span>, e al <i>Carrarese</i> Vicenza.
Nel giorno stesso mandò il Visconte
la disfida ad <i>Antonio dalla Scala</i>,
allegando que' pretesti di muovergli guerra
che non mancarono mai a chi colla
voglia di conquistare può congiugnere
le forze. Fu permesso a <i>Giovanni d'Azzo</i>
di passare ai servigi del conte di Virtù,
cioè dello stesso Gian-Galeazzo, che continuava
a farsi chiamare così; e <i>Giovanni
Aucud</i> anch'egli prese congedo dal
signore di Padova. Restò nondimeno il
Carrarese ben fornito di gente, e mentre
il conte di Virtù mosse le sue armi contro
lo Scaligero, e s'impadronì del castello
di Garda, anch'egli spedì <i>Francesco
Novello</i> suo figliuolo ed <i>Ugolotto
Biancardo</i> suo generale sotto Vicenza.
Fu molto bersagliata quella città, ma fu
anche ben difesa, senza mai voler ascoltare
proposizioni di resa. Di belle, ma
simulate parole non di meno diedero
que' cittadini, tanto che indussero l'esercito
padovano a levar l'assedio, per attendere
all'acquisto di varie terre tanto
di quel territorio che del Friuli, giacchè
Francesco da Carrara nello stesso tempo
attendeva a quelle contrade <span class="fnote">[Gazata, Chron., tom. 18 Rer. Ital.]</span>. Nel venerdì
santo, d'aprile, entrarono per forza
in Aquileia le genti sue, uccisero quegli
abitanti, orridamente saccheggiarono fin
le chiese, con asportarne i vasi sacri e
le reliquie. E nella stessa maniera s'impossessarono
nel settembre di Sacile e
d'altri luoghi. Trovandosi <i>Antonio dalla
Scala</i> in mezzo a questi due fuochi, e
senza soccorso de' Veneziani, ch'erano
dietro a ricuperar la Dalmazia; allora
fu che conobbe gl'irremediabili falli
delle sue malnate passioni, e che l'ira di
Dio era sopra di lui. Mosse il re de' Romani
<i>Venceslao</i> a ripigliare i negoziati di
pace, e vennero in fatti nuovi ambasciatori
a trattare col conte di Virtù, il quale
colle sue arti li tenne a bada, tanto che
<span class="pagenum" id="Page_822">[822]</span>
eseguì i segreti suoi maneggi. Erano questi
un trattato tenuto da Guglielmo Bevilacqua
nella città di Verona, che scoppiò
nella notte del dì 18 d'ottobre.
Troppo era stanco di quella guerra, e
delle gravezze e de' saccheggi il popolo
di Verona. Coll'aiuto d'alcuni cittadini
traditori, dopo un fiero assalto dato alla
porta di San Massimo, riuscì all'armi
del conte di Virtù d'entrare in quella
città. Antonio dalla Scala, consegnato il
castello in mano a <i>Corrado Cangier</i> ambasciatore
cesareo, se ne fuggì colla sua
famiglia in barca per l'Adige a Venezia.
Poco stette l'ambasciatore a far mercato
del medesimo castello, e, ricevuta gran
somma di danaro, se ne tornò col buon
giorno in Germania.
</p>

<p>
Trovatisi poi quivi i segnali di tutte
le fortezze, e di Vicenza stessa, il Bevilacqua
tosto cavalcò a Vicenza con essi
nel dì 21 del suddetto ottobre; e quel
popolo fu ben istruito a rendersi a <i>Caterina</i>
moglie del <i>conte di Virtù</i>, la quale,
siccome figliuola di <i>Regina dalla Scala</i>,
pretendeva al dominio di quella città; e
con patto di non essere mai dati in mano
del signore di Padova, troppo da loro
odiato. <i>Antonio dalla Scala</i> dipoi rifugiatosi
a Venezia, ma non sovvenuto dai
Veneziani, e disprezzato dai Fiorentini
e dal papa, per qualche tempo se n'andò
ramingo. Finalmente, venendo con molti
armati dalla Toscana nel mese d'agosto,
sorpreso da malore (e fu detto per veleno)
nelle montagne di Forlì, ossia di
Faenza, miseramente terminò nell'anno
seguente i suoi giorni, e tutto l'arnese
suo andò a sacco <span class="fnote">[Chron. Placent., tom. 16 Rer. Ital. Bonincontrus,
Annal., tom. 21 Rer. Italic. Caresin.,
Chron., tom. 12 Rer. Italic. Chron. Foroliviens.,
tom. 22 Rer. Ital. Matth. de Griffon., Chronic.,
tom. 18 Rer. Ital.]</span>. Lasciò un figliuolo
maschio, tre figliuole e la moglie in istato
poverissimo, a' quali fu assegnato il
vitto dalla signoria di Venezia. Così
quasi in un momento venne a mancare
la signoria della famosa e potente famiglia
<span class="pagenum" id="Page_823">[823]</span>
<i>dalla Scala</i> per la pazza condotta di
Antonio, nella cui caduta e morte parve
al pubblico di riconoscere i giudizii di
Dio per l'assassinio da lui fatto al fratello.
Si credeva poi <i>Francesco da Carrara</i>
di cogliere anch'egli il frutto della
guerra con Vicenza, a tenore delle capitolazioni
della lega; ma ebbe che fare
con un più furbo di lui. Scusandosi Gian-Galeazzo
di non voler pregiudicare alle
ragioni della moglie, alla quale, e non a
lui, s'era data Vicenza, ritenne ancor
quella per sè, facendo dipoi intimazione
al Carrarese di non molestar da lì innanzi
quel territorio <span class="fnote">[Chron. Estens., tom. 15 Rer. Ital. Gatari,
Istor. di Padova, tom. 18 Rer. Ital.]</span>. Che confusione,
che rabbia allora rodesse il cuore di
Francesco da Carrara, si può facilmente
intendere. Per isbrigarsi da un debile
nemico, se n'era tirato addosso un più
potente, e il principio della sua rovina.
Non dovea egli avere mai letto cosa
fosse la società leonina. La <i>regina Margherita</i>
tenne in quest'anno la città di
Napoli ristretta per mare. Era quel popolo
senza vettovaglia <span class="fnote">[Giornal. Napolit., tom. 21 Rer. Ital.]</span>. L'industria e
il valore di <i>Ottone duca di Brunsvich</i> e
principe di Taranto sostenne quella città
in maniera che fu provveduta, e schivò
il pericolo di rendersi. Ma inviato dal r<i>e
Lodovico monsignor di Mongioia</i> per vicerè
e governatore di quella città, Ottone,
di ciò disgustato, si ritirò colle sue genti
a Sant'Agata, e passò ai servigi del re
Ladislao. Il castello dell'Uovo restava
tuttavia in potere della <i>regina Margherita</i>
madre d'esso Ladislao. Voglioso intanto
<i>Gian-Galeazzo Visconte</i> di conservare
ed accrescere la sua parentela colla
real casa di Francia <span class="fnote">[Annal. Mediolan., tom. 16 Rer. Ital. Chron.
Placentin., tom. eod.]</span>, diede nell'anno
presente in moglie <i>Valentina</i> sua unica
figliuola a <i>Lodovico duca di Turena</i> conte
di Valois e fratello del re di Francia;
parentado che egli piuttosto comperò,
perchè diede in dote al genero ed immediatamente
<span class="pagenum" id="Page_824">[824]</span>
consegnò la città d'Asti
con varie castella del Piemonte. Dicesi
che ne furono malcontenti gli Astigiani.
Se ne ricordi il lettore, perchè vedremo
questo matrimonio origine di gravi sconvolgimenti
nello Stato di Milano. Presso
Benvenuto da San Giorgio <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span> si legge
lo strumento dotale d'essa Valentina
coll'enumerazione di tutti i luoghi ceduti
dal Visconte ad esso Lodovico suo
genero.
</p>

<hr />
</div>

<div class="chapter">
<h2 class="hidden" id="MCCCLXXXVIII">MCCCLXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxxviii</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Urbano VI</span> papa 11.</td>
  </tr>
  <tr>
    <td><span class="smcap">Venceslao</span> re de' Romani 11.</td>
  </tr>
</table>

<p>
Fisso stava <i>papa Urbano</i> nel proponimento
suo d'essere nemico a tutti e
due i re litiganti pel regno di Napoli, cioè
a <i>Ladislao di Durazzo</i> e a <i>Lodovico II
d'Angiò</i>, lusingandosi egli di poter conquistare
quel regno (per suo nipote, come
fu creduto), dicendo d'esserne egli
solo il padrone <span class="fnote">[Raynaldus, Annal. Eccles. Theodoric. de
Niem, Histor. Gobel., in Cosmod.]</span>. Cercò aiuti da <i>Martino</i>
e <i>Maria</i> re di Sicilia; assoldò ancora
molte soldatesche in Toscana e nel Patrimonio;
mossesi in fine da Perugia per
accostarsi maggiormente ai confini di Napoli.
Ma, precipitato a terra nel viaggio
dal mulo ch'egli cavalcava, e ferito in
più parti, si fece condurre a Ferentino,
senza voler badare alle preghiere di molti
Romani accorsi per invitarlo a Roma.
Tuttavia, perchè s'ammutinarono le milizie
sue e l'abbandonarono, egli, vedendo
fallite le sue speranze guerriere,
nel novembre s'appigliò alla risoluzione
di restituirsi a Roma, dove con poco
onore entrò. Fu maggiormente assediato
in quest'anno dal Mongioia e da' Napoletani
angioini il castello di Capuana, che
tuttavia ubbidiva al <i>re Ladislao</i>. Si difese
per quanto potè il castellano; ma da che
non venne fatto ad <i>Ottone duca di Brunsvich</i>
e al <i>conte Alberico</i> gran contestabile
<span class="pagenum" id="Page_825">[825]</span>
di dargli soccorso, tuttochè vi fossero
accorsi con quattro mila e cinquecento
cavalli, il castellano, non potendo
più reggere, capitolò la resa nel dì 22 di
aprile. Portò poscia il Mongioia l'assedio
a Castel Nuovo; ma non potè mettervi il
piede, perchè, venuti da Gaeta aiuti agli
assediati, questi non si lasciarono più far
paura da lì innanzi. Altri vedrà se questi
fatti piuttosto appartenessero all'anno
seguente. Di grandi mali faceano in questi
tempi i corsari <span class="fnote">[Bonincontrus, Annales, tom. 21 Rer. Ital.
Georgius Stella, Annal. Genuens., tom. 17 Rer. Ital.]</span> Mori di Tunisi ai
lidi de' cristiani nel Mediterraneo. Spezialmente
n'erano in pena <i>Martino e Maria
re di Sicilia</i>. Adunque, per reprimere
la baldanza di que' Barbari, s'accordarono
co' Genovesi e Pisani, e composero
una flotta di venti galee. Quindici d'esse
furono di Genovesi sotto il comando di
<i>Raffaello Adorno</i>. Ammiraglio dello stuolo
fu <i>Manfredi di Chiaramonte</i>. Presero questi
combattenti cristiani a forza d'armi
l'isola di Zerbi, e quivi si fortificarono.
Diede fine in quest'anno al suo vivere <span class="fnote">[Chronic. Estens., tom. 15 Rer. Ital.]</span>
<i>Niccolò II marchese d'Este</i>, signor
di Ferrara, Modena, Comacchio e Rovigo,
nel dì 26 di marzo. Il magnifico suo,
funerale fu accompagnalo dalle lagrime
di molti. Passò la signoria al <i>marchese
Alberto</i> suo fratello, contra del quale fu
nel prossimo maggio scoperta una congiura <span class="fnote">[Gazata, Chron. Regiens., tom. 18 Rer. Ital.]</span>,
maneggiata dal signore di Padova
e da' Fiorentini, che mal sofferivano
di vederlo divenuto amico del conte di
Virtù. Il disegno era di ucciderlo, e di
trasferire il dominio in <i>Obizzo Estense</i>
suo nipote, figliuolo del già <i>marchese Aldrovandino</i>.
Vi teneva mano anche la madre
d'esso Obizzo. Fecesi rigorosa giustizia
per questo. In fatti, se il defunto
marchese Niccolò fu in addietro nemico
dichiarato de' Visconti, non volle già
imitarlo in questo il marchese Alberto.
Anzi andò egli in persona con accompagnamento
nobile nel dì 25 d'aprile a visitare
<span class="pagenum" id="Page_826">[826]</span>
<i>Gian-Galeazzo</i> conte di Virtù, che
tuttavia tenea la sua residenza in Pavia,
e seco entrò in lega per le imprese che
quell'astuto principe andava tutto dì
macchinando.
</p>

<p>
Quanto più <i>Francesco da Carrara</i> signor
di Padova ruminava il grande inganno
fattogli dal suddetto Gian-Galeazzo,
occupatore di Vicenza contro i patti
della lega, tanto meno poteva egli astenersi
dal chiamarlo spergiuro e traditore.
E per tale il pubblicò anche nelle
lettere scritte a tutti i principi. Durerà
fatica il lettore a credere ciò che i Gatari <span class="fnote">[Gatari, Istor. di Padova, tom. 17 Rer. Ital.]</span>
lasciarono scritto; cioè che lo stesso
Visconte il fece consigliare di lagnarsi di
lui, per aver campo di vincere nel suo
consiglio che fosse consegnata Vicenza
al Carrarese. Più verisimile sembra che
il dispetto naturalmente facesse prorompere
Francesco da Carrara in invettive
contra di chi l'avea burlato col mancare
sì patentemente all'obbligo e ai patti. Ma
ciò fece un bel giuoco al conte di Virtù,
perchè gli servì di pretesto per intraprendere
una nuova guerra contro alla
casa di Carrara. Per effettuar questo disegno,
ed impedire che alcuno non imprendesse
la difesa del Carrarese, trattò
e conchiuse lega nel dì 19 di maggio colla
<i>repubblica di Venezia</i> <span class="fnote">[Caresin., Chron., tom. 12 Rer. Ital.]</span>, promettendole
la signoria di Ceneda, di Trivigi e
d'altri luoghi; con <i>Alberto marchese di
Ferrara</i>, accordandogli la restituzione di
Este e d'altre terre anticamente spettanti
alla casa estense; con <i>Francesco
Gonzaga</i> signore di Mantova, e colla <i>comunità
di Udine</i>. Mai non si avvisò Francesco
da Carrara, benchè uomo di somma
avvedutezza, che i saggi Veneziani
potessero condiscendere alla maggiore
esaltazione del conte di Virtù, e ad avere
per confinante un sì potente signore che
già facea paura a tutti. Ma s'ingannò, e
non mancavano a lui peccati da farne
penitenza anche in questa vita. Pertanto,
ritrovandosi egli attorniato da tanti nemici,
<span class="pagenum" id="Page_827">[827]</span>
e malveduto ancora da' Padovani,
che mal sofferivano le tante nuove gravezze
loro imposte, prese per necessità
la risoluzione a lui suggerita di rinunziar
Padova a <i>Francesco Novello</i> suo figliuolo
e di ritirarsi a Trivigi, dove sperava più
amore e fedeltà in quel popolo, tanto da
lui beneficato. Nel dì 29 di giugno seguì
la rinunzia, e nel dì seguente la partenza
di Francesco il vecchio alla volta d'esso
Trivigi. Fatta poi la disfida dal <i>conte di
Virtù</i>, cominciò il suo possente esercito,
guidato da <i>Giacomo dal Verme</i>, ad inondare
il territorio di Padova. Altrettanto
fecero dal canto loro i Veneziani. E
quantunque <i>Francesco Novello</i> da Carrara
animosamente colle sue troppo disuguali
forze si opponesse, pure i nemici
ora un luogo ora un altro andavano
occupando; e passati, i serragli, sempre
più si avvicinavano a Padova. A queste
sue disavventure si aggiunse più d'una
sollevazione fatta contra di lui dal popolo
di Padova, sì per la troppo disgustosa
visita della guerra in casa, come
pel desiderio di mutar padrone, sperandone,
secondo il costume delle umane
lusinghe, migliore stato. In tal maniera
crescendo ogni dì più il turbine esterno
ed interno, Francesco Novello si ridusse
a trattare d'aggiustamento. Mandò suoi
ambasciatori al campo nemico, e finalmente
si convenne con Giacomo dal
Verme e coi provveditori veneziani che
sarebbe permesso a lui d'andare in persona
a trattare gli affari suoi col conte
di Virtù, giacchè s'era egli figurato di
poter ottenere buoni patti dalla magnanimità
di quel principe; ma che intanto
il castello di Padova verrebbe consegnato
a titolo di deposito in mano del
medesimo Giacomo dal Verme, da restituirsi,
qualora non succedesse l'accordo,
con altri patti, registrati nelle Storie dei
Gatari. Fecesi la consegna del castello
nel dì 23 di novembre, e in quello stesso
giorno si mosse Francesco Novello da
Padova con <i>Taddea Estense</i> sua moglie,
co' figliuoli, e col meglio di sua roba in
<span class="pagenum" id="Page_828">[828]</span>
oro, argento, gioie e danari, ascendente
al valore di trecento mila fiorini d'oro,
senza i panni; e s'inviò colla testa bassa
alla volta di Verona per passare a Pavia.
Già la città di Trivigi per sollevazion del
popolo, che odiava il dominio de' Carraresi,
s'era data alle armi del Visconte <span class="fnote">[Redus., Chronic., tom. 19 Rer. Ital.]</span>.
Erasi ritirato nel castello <i>Francesco
il vecchio</i>. Gli fu spedito il <i>marchese
Spineta</i> Malaspina a consigliarlo di rimettersi
alla generosità del conte di Virtù.
Di larghe promesse gli furono fatte,
tanto ch'egli nel dicembre, consegnata
quella fortezza agli uffiziali del Visconte,
s'incamminò alla volta di Pavia. Ed ecco
in poco tempo a terra la magnifica <i>casa
da Carrara</i>, la quale non tardò a provare
in che debili fondamenti ella avesse poste
le sue speranze, e qual capitale s'avesse
a fare del genio conquistatore del conte
di Virtù. Intanto Padova, contro i patti,
si diede ad esso conte, a cui nel dì 28
di dicembre fu spedita solenne ambasciata
da quel popolo, con detestare il
precedente governo dei Carraresi. Lo
stesso fecero tutte le terre e fortezze, e
Feltro e Cividal di Belluno. Oltre all'ingrandimento
degli Stati, ebbe il conte di
Virtù la consolazione ancora di veder
nato un figlio maschio da <i>Caterina Visconte</i>
sua moglie nel dì 7 di settembre
dell'anno presente <span class="fnote">[Chronic. Placentin., tom. 16 Rer. Ital.]</span>, a cui fu posto il
nome di <i>Giovanni Maria</i>.
</p>

<hr />
</div>

<div class="chapter">
<h2 class="hidden" id="MCCCLXXXIX">MCCCLXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccclxxxix</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Bonifazio IX</span> papa 1.</td>
  </tr>
  <tr>
    <td><span class="smcap">Venceslao</span> re de' Romani 12.</td>
  </tr>
</table>

<p>
Dimorando in Roma <i>papa Urbano VI</i>,
andava meditando d'aprir egli il giubileo
romano per l'anno 1390, giacchè desiderava
questa gloria e contento <span class="fnote">[Theodoric. de Niem, Hist. Gobelinus, in
Cosmod.]</span>, con
aver insieme ordinato che da lì innanzi
ogni trentatrè anni si celebrasse esso
giubileo. Ma verso la metà d'agosto cominciò
<span class="pagenum" id="Page_829">[829]</span>
a decadere la sua sanità, in maniera
che alcuni sospettarono cagionata
da veleno la sua infermità <span class="fnote">[Sozomenus, Chron., tom. 16 Rer. Ital.]</span>. Continuò
peggiorando sino al dì 18 di ottobre, in
cui Dio il chiamò all'altra vita <span class="fnote">[Raynaldus, Annal. Eccles. Platina, Vit. Roman.
Pontif.]</span>. Lasciò
di sè stesso una memoria infausta
appresso gli storici, perchè colla sua imprudenza
ed alterigia diede non picciola
occasione al deplorabile scisma suscitato
dall'altrui malignità ed ambizione, e perchè
uomo rotto, implacabile, crudele, e
volto più che ad altro ad ingrandire i
proprii nipoti, che tardarono poco a svanire
con tutte le lor grandezze e ricchezze.
Per questo fu chiamato dall'autore
degli Annali di Forlì <span class="fnote">[Annales Foroliviens., tom. 22 Rer. Ital.]</span>: <i>Vir pessimus,
crudelis, et scandalosus, absque Consilio
cardinalium, cujus dolis schismata
incepere in Ecclesia Christi</i>. Io so che la
sua memoria è difesa dall'Ammirato <span class="fnote">[Ammirati, Istor. Fiorentina, lib. 15.]</span>;
e pure è da pregar Dio che di simili teste
calde, sprezzatrici del consiglio dei
fratelli, ed atte a rovinar sè stesse ed
altrui, niuna più sia posta al governo
della Chiesa sua santa. Dai cardinali
raunati in Roma al numero di quattordici
fu poscia eletto papa nel dì 2 di
novembre il cardinal <i>Pietro Tomacelli</i>
Napoletano, benchè assai giovine, perchè
uomo di petto, che assunse il nome di
<i>Bonifazio IX</i>, e ricevette la corona nel
dì 11 di esso mese. Eransi lusingati i
Franzesi di veder finito lo scisma colla
morte di <i>papa Urbano VI</i>, e che il loro
antipapa <i>Clemente</i> verrebbe invitato a
Roma. Poco stettero a disingannarsi,
udita la creazion del novello pontefice,
il quale non tardò a rimettere nei lor
gradi quattro de' cardinali che per la
acerbità del suo predecessore si erano
ritirati dalla Chiesa romana. Continuava
intanto la guerra nel regno di Napoli <span class="fnote">[Giornal. Napol., tom. 21 Rer. Ital.]</span>;
e perciocchè il <i>re Ladislao</i>, dimorante in
Gaeta colla <i>regina Margherita</i> sua madre,
<span class="pagenum" id="Page_830">[830]</span>
era giunto ad età tollerabile per
contraere matrimonio, fu conchiuso l'accasamento
di lui con <i>Costanza</i> figliuola
di <i>Manfredi</i> potentissimo <i>conte di Chiaramonte</i>
in Sicilia <span class="fnote">[Bonincontrus, Annal., tom. 21 Rer. Ital.]</span>; e questa nel dì 5
di settembre giunse a Gaeta, condottavi
da quattro galee siciliane. Si accomodò
a queste nozze il giovinetto principe per
cogliere una ricca dote in danaro, di cui
era egli allora sommamente necessitoso;
ma col tempo vedremo qual conto egli
facesse di questa moglie e degli altrui
benefizii. L'acquisto fatto nell'anno precedente
dell'isola di Zerbi verso le coste
dell'Africa <span class="fnote">[Georgius Stella, Annal. Genuens., tom. 17
Rer. Ital.]</span> animò maggiormente in
quest'anno i cristiani a tentar nuove imprese
contra de' corsari tunesini. Quaranta
furono le galee armate da' Genovesi,
comandate da <i>Giovanni Centurione</i>,
con venti altri legni grossi. Loro si unirono
ancora alcune navi inglesi, e in
questa flotta andò a militare con un corpo
di bella gente il <i>duca di Borbone</i> della
casa di Francia. Sbarcarono i cristiani
verso Tunisi, fecero più battaglie, ma
con isvantaggio, contro quei Barbari;
laonde se ne tornarono indietro non sol
senza guadagno, ma con grave danno e
vergogna loro.
</p>

<p>
La potenza di <i>Gian-Galeazzo Visconte</i>,
appellato conte di Virtù, la quale a
passi di gigante andava crescendo, cominciò
a mettere in apprensione non solamente
i Bolognesi, ma anche i Fiorentini.
I primi, perchè temeano ch'egli risvegliasse
le pretensioni passate della casa
sua sopra la loro città; e il timore passò
presto in certezza <span class="fnote">[Matthaeus de Griffonibus, Chron., tom. 18
Rer. Ital. Cronica di Bologna, tom. eod.]</span>. Essendosi scoperto
nel dì 21 di novembre un trattato di
alcuni cittadini di Bologna di dar quella
città al conte di Virtù, costò loro la testa,
e molti altri furono confinati. Per conto
poi dei Fiorentini, vedeano essi che il
conte di Virtù facea leva di gente in
<span class="pagenum" id="Page_831">[831]</span>
Romagna <span class="fnote">[Ammirati, Istoria Fiorentina, lib. 15.]</span>; eravi principio di rotture
coi Sanesi, malcontenti de' Fiorentini a
cagione di Montepulciano, e già inclinati
a chiamare per lor protettore il Visconte,
istigati dal desiderio di far calar l'alterigia
a' lor vicini; e già ne aveano impetrato
ducento lance. Ma che? il Visconte colla
sua fina politica tanto in voce, che per
mezzo de' suoi ambasciatori, non d'altro
parlava che di pace, e si esibiva ancora
a metterla in Toscana. Anzi, per meglio
addormentare i potentati d'Italia, si mostrò
ben pronto alla buona volontà di
<i>Pietro Gambacorta</i> signore di Pisa, che
facea premura di stabilire una lega per
quiete d'ognuno. In Pisa dunque si trovarono
gli ambasciatori del <i>Visconte</i>, di
<i>Ferrara, Mantova, Bologna, Perugia, Siena,
Lucca e Firenze</i>, degli <i>Ordelaffi</i>, dei
<i>Malatesti</i> e d'altri signori; e si stipulò
una lega fra loro; con qual frutto, non
tarderemo a vederlo. Fino al dì 16 di febbraio
restò la città di Trevigi <span class="fnote">[Gatari, Istor. di Pad., tom, 17 Rer. Ital. Caresin.,
Chron., tom. 12 Rer. Ital. Redusius, Chron.,
tom. 19 Rer. Ital.]</span> in mano
degli uffiziali del conte di Virtù. Forse
anche di più vi sarebbe restata; ma l'apprensione
della potenza veneta, e il sapere
che il popolo di quella città acclamò
solamente San Marco, e sospirava di
passare sotto il saggio governo de' Veneziani,
indussero finalmente il Visconte a
consegnar quella città colle fortezze, e
insieme Ceneda col suo distretto ad essa
repubblica in esecuzion de' capitoli della
lega. Parimente nel dì 17 di ottobre mise
<i>Alberto marchese</i> di Ferrara <span class="fnote">[Chron. Estense, tom. 15 Rer. Ital.]</span> in possesso
della nobil terra d'Este cogli altri
luoghi a lui destinati nella lega suddetta.
Nel dì 25 di giugno (e non già nel dì 15
di novembre, come ha il Corio <span class="fnote">[Corio, Istor. di Milano.]</span>) esso
conte di Virtù inviò a Parigi <i>Valentina</i> sua
figliuola, maritata a <i>Lodovico di Valois</i>,
che già dicemmo duca di Turena e fratello
del re di Francia. Negli Annali
<span class="pagenum" id="Page_832">[832]</span>
Milanesi <span class="fnote">[Annales Mediolan., tom. 16 Rer. Ital. Chron.
Placentin., tom. eod.]</span> e nella Storia del Corio si legge
l'ampia nota dei gioielli, vasi d'oro e di
argento, ed altri ricchi arnesi che seco
portò questa principessa in Francia. Nel
mese di novembre <span class="fnote">[Rubeus, Histor. Ravenn., lib. 7.]</span> era stato gravemente
infermo <i>Guido da Polenta</i> signor
di Ravenna, e i suoi figliuoli <i>Obizzo</i>,
<i>Ostasio</i> e <i>Pietro</i> già si credeano colla morte
di lui di assumere il sospirato comando.
Si riebbe egli dall'infermità; ma ciò
che questa non fece, gli scellerati figliuoli
fecero poco appresso, con prendere il padre,
e confinarlo in una prigione, dove
(il quando non si sa) infelicemente egli
terminò la sua vita. Il Rossi e l'autor
degli Annali di Forlì <span class="fnote">[Annal. Foroliviens., tom. 22 Rer. Ital.]</span> scrivono ciò
avvenuto nel dì 28 di gennaio dell'anno
seguente; ma l'autore della Cronica
Estense, allora vivente <span class="fnote">[Chron. Estense, tom. 15 Rer. Ital.]</span>, mette questo
orrido fatto nel dicembre del presente. In
Perugia ancora sorse fiera discordia fra
i nobili e il popolo <span class="fnote">[Sozomenus, Hist., tom. 16 Rer. Ital.]</span>. Furono uccisi
da esso popolo venti persone di quei che
si appellavano i Beccarini, e più di cinquecento
esiliati, con occupar tutti i loro
beni, in guisa che restò come desolata
quella città.
</p>

<p>
Dimoravano <i>Francesco il vecchio</i> da
Carrara in Cremona, e <i>Francesco Novello</i>
suo figliuolo in Milano <span class="fnote">[Gatari, Istor. di Pad., tom. 17 Rer. Ital.]</span>, continuamente
menati a spasso con belle parole dai ministri
di Gian-Galeazzo conte di Virtù,
ma senza mai poter muoversi di colà, e
molto men di vedere la faccia del conte,
che risedeva in Pavia. La rabbia di Francesco
il giovane era immensa contra di
lui, perchè contra de' patti gli avea preso
il dominio di Padova senza prima seco
accordarsi, e senza finora avergli assegnato
alcun onorevol compenso. Tutto dì
il chiamava traditore co' suoi famigliari;
gli cadde anche in pensiero di ammazzarlo,
e ne divisò anche la maniera; ma
<span class="pagenum" id="Page_833">[833]</span>
avendo confidato l'affare ad Artuso conte,
nobile padovano, a lui spedito dal padre,
questi non per malizia, ma imprudentemente
si lasciò uscir di bocca il
segreto, tanto che la notizia ne pervenne
a Gian-Galeazzo. Nulla di meno (e ciò
sia detto in sua lode) Gian-Galeazzo,
senza voler imitare i crudi tiranni, lo
scusò, e dopo qualche tempo assegnò al
Carrarese il possesso e dominio del castello
di Cortesone nell'Astigiano, abitato
da gente micidiaria, e inoltre cinquecento
fiorini d'oro il mese. Mostrò
Francesco Novello d'esserne contento, e
solamente chiese licenza di poter abitare
per quattro mesi in Asti, città ceduta dal
Visconte al genero suo duca di Turena,
finchè potesse far acconciare la casa dirupata
che dovea servirgli di stanza. Accordatagli
tal grazia, e preso il possesso
del castello, andò con <i>Taddea Estense</i>
sua moglie ad Asti. Quivi stando, ossia,
come vuole l'Ammirati <span class="fnote">[Ammirati, Istor. Fiorentina, lib. 15.]</span>, che segreto
impulso gli fosse dato dai Fiorentini;
oppure, come scrivono gli storici padovani,
che lo sdegno suo incredibile contra
del conte di Virtù, e insieme la speranza
di ricuperare la perduta città di Padova,
il movessero: determinò di fuggirsene.
Fingendo dunque di voler andare a Vienna
del Delfinato per adempiere un suo
voto a santo Antonio, senza chiedere
licenza, imprese il viaggio colla moglie
nel mese di marzo di quest'anno, per
quanto io credo, e passò l'Alpi. Nè sì
tosto fu uscito de' confini del conte di
Virtù, che fece anche uscir d'Asti tutti i
suoi figliuoli, con ordine di passare a Firenze,
dove anch'egli avea stabilito di
portarsi. Andato ad Avignone, trattò coll'antipapa
<i>Clemente</i>; poscia, imbarcatosi a
Marsiglia, venne verso Genova, e parte
per mare, parte per terra arrivò a Pisa, e
finalmente a Firenze, dove si riposò. I
pericoli da lui passati nel viaggio, e i
patimenti sofferti furono ben molti. Bella
è la dipintura che ne fa il Gatari iuniore
nella sua Cronica. L'inaspettata fuga
<span class="pagenum" id="Page_834">[834]</span>
del Carrarese sommamente dispiacque
a <i>Gian-Galeazzo Visconte</i>, e fu poi cagione
che sul fine di luglio facesse passare
il <i>vecchio Francesco</i> di lui padre da Cremona
nel castello di Como sotto buone
guardie, senza dargli qualche libertà di
trattare co' suoi, e con avergli occupato
tutti i danari, gioie ed argenti per la somma
di trecento mila fiorini d'oro. Avea
lo scaltro vecchio mostrato, ed anche fatto
intendere al conte di Virtù il singolar suo
dispiacere per la fuga del figliuolo, e
si esibì anche di farlo ritornare: al qual
fine scrisse anche lettere assai calde al
medesimo. Ma internamente giubilò per
la coraggiosa risoluzione da lui presa;
e a chi portava quelle lettere diede segreto
ordine di maggiormente confortarlo
a ricuperare il suo, senza apprendere
i pericoli del padre, e di non mettersi mai
più in mano del conte del Virtù con
tutte le magnifiche sue esibizioni. Fermossi
<i>Francesco Novello</i> in Firenze non
poco tempo. Parve sulle prime grande
il freddo di quei magistrati verso di
lui, per non dar gelosia a Gian-Galeazzo;
ma probabilmente in segreto trattavano
con lui; e certo nell'andare innanzi gli
mostrarono più affetto; giacchè quegli
accorti cittadini tenevano per inevitabile
la guerra coll'insaziabile signor di
Milano. Un pezzo curioso e gustoso di
istoria (torno a dirlo) è quello dei Gatari
Padovani <span class="fnote">[Gatari, Istor. di Padova, tom. 17 Rer. Ital.]</span> nella descrizion minuta delle
avventure del suddetto Francesco Novello.
Io appena le ho accennate, di più
non permettendo l'assunto mio. Essendo
ito in quest'anno <i>Carlo VI</i> re di Francia
ad Avignone a visitar l'antipapa <i>Clemente</i> <span class="fnote">[Vita Clementis antipap., P. II, tom. 3 Rer.
Italic.]</span>,
per opera sua fu coronato nella
festa dell'Ognissanti re delle due Sicilie
<i>Lodovico iuniore d'Angiò</i>, che già meditava
di venire in Italia. L'atto di quella
funzione si legge nella raccolta del Leibnizio <span class="fnote">[Leibnitius, Cod. Jur. Gent., tom. 1, n. 107.]</span>.
</p>

<p>
<span class="pagenum" id="Page_835">[835]</span>
</p>

<hr />
</div>

<div class="chapter">
<h2 class="hidden" id="MCCCXC">MCCCXC</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxc</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Bonifazio IX</span> papa 2.</td>
  </tr>
  <tr>
    <td><span class="smcap">Venceslao</span> re de' Romani 13.</td>
  </tr>
</table>

<p>
Creato che fu papa <i>Bonifazio IX</i>, non
perdè tempo la <i>regina Margherita</i> a spedirgli
da Gaeta ambasciatori <span class="fnote">[Raynald., Annal. Eccles. Theodor. de Niem,
Histor.]</span>, per prestargli
ubbidienza, e pregarlo di rimettere
in sua grazia l'innocente suo figliuolo
<i>Ladislao</i>, che era allora in età di circa
quattordici anni. Bonifazio, meglio di quel
che avesse fatto il suo predecessore, riflettendo
alla necessità di proteggere gli affari
di Ladislao, affine di opporlo al re <i>Lodovico
d'Angiò</i>, creatura dell'antipapa,
non solamente aveva assoluta la regina
suddetta coi figliuoli nell'anno precedente
da tutte le censure, ma nel presente
ordinò ai popoli del regno di Napoli di
ubbidire ad esso Ladislao, e mandò anche
a coronarlo re in Gaeta per le mani di
<i>Angelo Acciaiuoli</i> cardinale legato. Tanto
maggior premura ebbe il pontefice di sostener
gl'interessi di Ladislao <span class="fnote">[Vita Clementis antipapae, P. II, tom. 3
Rer. Italic.]</span>, perchè
era già noto che il giovane Lodovico di
Angiò s'affrettava per venire a Napoli <span class="fnote">[Giornal. Napolet., tom. 21 Rer. Ital.]</span>.
Mossesi egli in fatti da Marsiglia nel dì 20
di luglio con ventuna tra galee e fuste,
ed altri legni ben armati e forniti di copiose
vettovaglie. Fu sbattuta da fiera tempesta
la sua flotta; ciò non ostante, arrivò
e sbarcò a Napoli nel dì 14 d'agosto. Per
mal augurio fu preso che un Catalano, nell'inalberar
la bandiera reale nella torre
del Carmine, da un fulmine restò ucciso,
e cadde con parte della torre la bandiera
per terra. Risonò pel viva universale la
città di Napoli; tutti i seggi gli giurarono
fedeltà, e varie città e terre spedirono a
riconoscerlo per loro signore. Sette mila
fiorini d'oro applicati a Renzo Pagano
castellano di castello Sant'Ermo operarono,
ch'egli rimettesse in mano del <i>re Lodovico</i>
<span class="pagenum" id="Page_836">[836]</span>
nel dì 19 d'ottobre quella fortezza.
Capitolò ancora Pozzuolo, dopo aver sostenuto
per lungo tempo l'assedio <span class="fnote">[Gobelinus, in Cosmodr.]</span>.
Celebrossi nell'anno presente il giubileo
in Roma, col concorso d'innumerabili
pellegrini, venuti particolarmente dalla
Germania, Polonia, Ungheria, Boemia, Inghilterra
ed altri paesi dell'ubbidienza di
papa <i>Bonifazio IX</i>, ma non già dalla Francia
e Spagna, che tenevano la parte dello
antipapa. Di gran danaro raunò il pontefice
con tal occasione, destinandolo al risarcimento
delle chiese desolate di Roma,
con impiegarne nondimeno buona parte
in assoldar gente per dar soccorso al re
Ladislao. Sul principio d'ottobre gl'inviò
secento cavalli, e poscia condusse a' suoi
servigi il <i>conte Alberico</i> da Barbiano, valente
capitano, colle sue genti d'armi. Per
tali spese occorreva gran somma di danaro;
diede perciò facoltà a due cardinali
di ricavarne coll'impegnare i beni delle
chiese e de' monisteri; infeudò molte terre
della Chiesa romana; e confermò i vicariati
delle lor città ad <i>Alberto d'Este</i>
marchese di Ferrara, ai <i>Malatesti</i>, agli <i>Ordelaffi</i>,
agli <i>Alidosi</i>, ai <i>Manfredi</i>, ed altri
signorotti della Romagna, imponendo loro
l'annuo censo. Scomunicò eziandio l'antipapa
<i>Clemente</i>, e Clemente dal canto
suo <span class="fnote">[Vita Clementis antipapae, P. II, tom. 5
Rer. Ital. Annal. Foroliviense, tom. 22 Rer. Ital.]</span> non mancò di fare lo stesso contra
di lui. Essendo stato ucciso <i>Rinaldo Orsino</i>
signore dell'Aquila, si diede quella città
al sommo pontefice Bonifazio.
</p>

<p>
Già trasparivano i vasti pensieri di
<i>Gian-Galeazzo Visconte</i> signor di Milano,
inclinati alla monarchia d'Italia. Forze
non gli mancavano, e meno molto l'ingegno
e l'industria, potendosi egli contare
pel più fino politico di questi tempi.
Teneva egli corrispondenze e facea maneggi
dappertutto, e massimamente in Toscana,
dove avea già tratte all'aderenza
sua le città di Siena e Perugia, disgustate
de' Fiorentini <span class="fnote">[Ammirato, Istor. di Firenze, lib. 15.]</span>. Avea anche delle tele
<span class="pagenum" id="Page_837">[837]</span>
segrete in Pisa. Le parole sue e i suoi manifesti
altro non sonavano che desiderii
di pace; ma il contrario risultava dai fatti.
Vegliavano intanto gli accorti Fiorentini,
e veggendo ch'egli era dietro ad accendere
il fuoco in Toscana, dacchè avea spedito
a Siena <i>Giovanni d'Azzo</i> degli Ubaldini
con assai squadre d'uomini d'armi,
non tralasciarono diligenza e spesa veruna
per mettersi in istato di fargli fronte.
Certamente a quella repubblica soprattutto
si dee, se il Visconte non assorbì allora
la maggior parte d'Italia. Più d'ogni
altra città era minacciata Bologna dalle
armi di lui; e però, fatta lega con quel popolo,
inviarono alla difesa d'essa il valoroso
<i>Giovanni Aucud</i> lor generale con un
corpo di combattenti. I Bolognesi <span class="fnote">[Cronica di Bologna, tom. 18 Rer. Ital.]</span>, che
nell'aprile stavano in feste, ed aveano
fatto un sontuoso torneamento, non lasciarono
per questo, giacchè riconosceano
il pericolo in cui si trovavano, di assoldar
gente. Fecero venire per lor generale
il <i>conte Giovanni</i> di Barbiano colla
sua brigata d'uomini d'armi; ma nel passar
egli pel distretto de' Malatesti, fu sconfitta
la sua gente, ed insieme trecento lancie
inviategli incontro da' Bolognesi. Pure
egli arrivò a Bologna; ma nel dì primo
di maggio colà giunsero ancora tre trombetti
a sfidar quel comune. Uno era di
<i>Gian-Galeazzo</i>, e gli altri due di <i>Alberto</i>
marchese di Ferrara e di <i>Francesco Gonzaga</i>
signore di Mantova; principi, ai
quali conveniva allora far quello che voleva
il Visconte, per non tirare la guerra
addosso a sè stessi. Nel dì 4 d'esso mese
entrò l'oste milanese, sotto il comando di
<i>Giacomo dal Verme</i>, nel territorio di Bologna;
andò all'assedio di Crevalcuore, e
poco mancò che non se ne impadronisse.
Ma uscito animosamente il popolo di Bologna,
e fatta massa a castello San Giovanni
in Persiceto, l'armata nemica levò
il campo, e se n'andò con Dio. Ma eccola
comparir di nuovo a' dì 20 di giugno, e
pareva tutto disposto per venire ad un
fatto d'armi, quando all'improvviso arrivò
<span class="pagenum" id="Page_838">[838]</span>
ordine a Giacomo del Verme di tornarsene
indietro. Il motivo di questo cangiamento
di cose fu il seguente.
</p>

<p>
Dopo essersi fermato lungo tempo in
Firenze <i>Francesco Novello da Carrara</i> <span class="fnote">[Gatari, Istor. di Padova, tom. 17 Rer. Ital.]</span>,
ed aver concertato con que' pubblici
magistrati il come si avesse da far guerra
al conte di Virtù, travestito avea impresi
varii viaggi nell'anno precedente a
Perugia, a Pisa e ad altri luoghi. Finalmente,
passato in Germania, andò a trovare
<i>Stefano duca</i> di Baviera per impegnarlo,
secondo le istruzioni avute dai
Fiorentini e Bolognesi, nella guerra contra
del conte di Virtù. Trovò disposto
quel principe a calare in Italia con un
corpo d'armata. Passò ancora a Madrussa
a visitar quel conte suo cognato,
e ritrovato Michele da Rabatta onorato
cavaliere, che tutto si offerì a' suoi servigi,
fece quella leva che potè di alcune
centinaia di lance tanto in Germania che
nel Friuli. Ora Francesco Novello, come
ebbe nuova che Gian-Galeazzo avea impegnate
le sue armi contra de' Bolognesi,
coraggiosamente con quel poco di gente
se ne tornò in Italia con disegno di tentare
il suo ritorno in Padova. Era egli
assai informato che il popolo padovano,
dianzi sì disgustato del governo carrarese,
lungi d'aver trovato quel dolce
che si figurava sotto il Visconte, ne provava
l'amaro, e sarebbe volentieri ritornato
all'ubbidienza primiera; rari essendo
que' popoli che, perduto il proprio
principe, e ridotta la lor città in provincia,
non ne sentano eccessivo danno,
tanto che giungono a desiderare un principe,
quand'anche non fosse il migliore
del mondo, piuttosto che essere governati,
cioè desolati da mercenarii governatori.
E già molti dei nobili padovani
erano stati o carcerati o confinati a Milano,
oppure se n'erano fuggiti.
</p>

<p>
Gran conforto fu questa cognizione
al Carrarese, e molto più gli era stata la
promessa a lui fatta dal duca di Baviera
di condurre le sue armi in Italia contra
<span class="pagenum" id="Page_839">[839]</span>
del signor di Milano. Passò egli pel Friuli
col suo picciolo esercito, che nondimeno
s'andò aumentando per istrada, concorrendo
a lui massimamente i banditi da
Padova. Appena giunto sul Padovano, a
migliaia furono al suo seguito i villani
armati, di modo che nel dì 19 di giugno
si presentò alle mura del primo recinto
di Padova, e diede un generale assalto <span class="fnote">[Chron. Estense, tom. 15 Rer. Ital. Sozomenus,
Hist., tom. 16 Rer. Italic.]</span>.
La maggior parte di que' cittadini,
all'udir <i>Carro, Carro</i>, e al veder le bandiere
dell'antica casa da Carrara, e al
sapere che v'era in persona Francesco
Novello, non solo abbandonò la difesa
delle mura, ma facilitò l'ingresso al Carrarese,
che, entrato vittorioso, fece buona
ciera a quanti si mostrarono allegri
per la sua venuta. Nel dì seguente colla
stessa facilità, aiutato da' cittadini, s'impadronì
dell'interiore città, con essersi
<i>Luchino Rusca, Berretto Visconte</i> e il <i>marchese
Spineta</i> Malaspina ritirati nel castello
insieme colla guarnigion milanese,
continuando poi la guerra contra della
città. Vennero in poco tempo alla divozion
del Carrarese le terre e castella del
distretto, ed egli non tardò a spedire
ambasciatori a Venezia, Ferrara, Bologna
e Firenze colla nuova della ricuperata
città, per cui si fecero pubbliche feste
nelle due ultime città. Anche i signori
veneziani, dimenticate le ingiurie e gli
odii passati, con più riguardo sì, ma con
egual piacere, gustarono l'impresa del
Carrarese, perchè mal volentieri si vedeano
sì vicini al potente signor di Milano.
L'aiutarono ancora con vettovaglie
e munizioni da guerra. Quanto ad
<i>Alberto marchese</i> di Ferrara, interamente
anch'egli se ne rallegrò, ma il
contrario mostrò in apparenza. Per la
non mai aspettata perdita di Padova rimasero
non poco sconcertate le misure
del conte di Virtù, di modo che immediatamente,
cioè nel dì 24 di giugno, richiamò
dal Bolognese l'armata sua. Avvenne,
che uditasi in Verona la novella
<span class="pagenum" id="Page_840">[840]</span>
del cambiamento seguito in Padova, ed
essere venuto con <i>Francesco da Carrara</i>
il giovinetto <i>Can Francesco dalla Scala</i>,
figliuolo del già <i>Antonio signore</i> di quella
città, risvegliossi l'amore di molti di quel
popolo verso la casa dalla Scala, e correndo
colle armi alla piazza, contro il
parere dei saggi e de' nobili, ribellarono
la città, costrignendo il presidio milanese
a ritirarsi nel castello, senza poi affossarsi
e fortificarsi contra del medesimo.
Eravi anche discordia fra i nobili e la
plebe. Passò in quello stante <i>Ugolotto
Biancardo</i> capitano del conte di Virtù,
già spedito da lui con cinquecento lance
all'assedio di Bologna, o, come è più
probabile, al soccorso del castello di Padova,
che vigorosamente si difendea.
Giuntogli all'orecchio l'avviso della ribellion
di Verona, mutato pensiero, tacitamente
entrò di notte nel castello <span class="fnote">[Chron. Placent., tom. 16 Rer. Ital.]</span>.
Poscia nella mattina seguente giorno 26
di giugno uscì furibondo contro gl'incauti
Veronesi, uccidendo chiunque s'incontrava,
senza trovarvi resistenza alcuna.
Miserabil tragedia fu quella di sì
nobile e ricca città. Tutta fu crudelmente
messa a sacco senza distinzione d'innocenti
e di rei, e senza risparmiare i luoghi
sacri e l'onor delle donne, che furono
in buona parte ritenute, quando il
resto del popolo prese volontaria fuga, o
ne fu cacciato, o imprigionato sì fieramente,
che per qualche tempo restò desolata
l'infelice Verona con orrore di
ognuno.
</p>

<p>
Passò dipoi colle sue genti, e con alquante
schiere di villani vicentini, Ugolotto
Biancardo alla volta di Padova con
voglia e speranza di fare un simile brutto
giuoco a quella città, ed anche entrò nel
castello, e si provò dipoi a dar battaglia
a quei della città. Ma così ben ordinati
trincieramenti avea fatto il Carrarese, e
tal fu la difesa de' suoi, che il Biancardo,
lasciato ben fornito quel castello, se ne
ritornò indietro a Vicenza. Disponevasi
<span class="pagenum" id="Page_841">[841]</span>
intanto il conte di Virtù per ispedire gran
gente contro di Padova, quando i Bolognesi
e Fiorentini interruppero i suoi disegni,
coll'inviare le loro armi addosso
al distretto di Parma. S'aggiunse che,
sollecitato <i>Stefano duca di Baviera</i> da
<i>Francesco Novello</i> per li soccorsi promessi,
mandò innanzi secento cavalli,
che nel dì 27 di giugno pervennero a
Padova. Vi arrivò egli stesso dipoi in
persona nel dì primo di luglio. Andrea
Gataro scrive con sei mila cavalli ben in
ordine; altri dicono con mille lance, cadauna
di quelle, a mio credere, di tre o
quattro cavalli. Con questo gagliardo rinforzo
cessò il timore nel petto ai Padovani,
e riuscì loro di costringere alla resa
il castello di Padova, nel dì 25 ossia 27
d'agosto <span class="fnote">[Chron. Estense, tom. 15 Rer. Ital.]</span>; giacchè Ugolotto Biancardo,
che ne' giorni addietro s'era mosso per
tornare a rinforzarlo, rimase sconfitto
dal conte da Carrara, fratello bastardo
del medesimo Francesco Novello. Dopo
tale acquisto non istette esso Carrarese
in ozio; perocchè nel dì 19 di settembre,
mosso l'esercito suo contro <i>Alberto d'Este</i>
marchese di Ferrara, occupò nel Polesine
la Badia e Lendenara, e passò all'assedio
di Rovigo. Erano queste apparenze di nimistà
fatte, per quanto si può credere,
con intelligenza dell'Estense, affinchè egli
si ritirasse con ragionevol motivo dalla
lega contratta col signor di Milano. In
fatti, essendosi interposto il duca di Baviera,
con venir egli in persona a Ferrara
nel dì 3 d'ottobre, seguì pace fra
loro. Il Gataro iuniore <span class="fnote">[Gatari, Istor. di Pad., tom. 17 Rer. Ital.]</span> scrive trattato
questo accordo dalla signoria di
Venezia, colla spedizion de' suoi ambasciatori
a Padova. Certo è che il marchese
abbandonò il conte di Virtù, amicossi
col Carrarese, e colle comunità di Firenze
e Bologna, ma colla neutralità verso il
conte suddetto. Fin qui <i>Antoniotto Adorno</i>
doge di Genova con sua lode e con vantaggio
del pubblico avea retta quella
<span class="pagenum" id="Page_842">[842]</span>
repubblica <span class="fnote">[Georgius Stella, Annal. Genuens., tom. 17
Rer. Ital.]</span>. Nulladimeno, conoscendo
egli cresciuta di molto l'invidia contra
di lui, nel giorno 3 d'agosto imbarcatosi
all'improvviso, si ritirò dalla sconoscente
e sempre fluttuante città; perlochè fu
in armi il popolo, ed elesse per successore
di lui <i>Jacopo da Campofregoso</i>, figliuolo
di Domenico, già doge della medesima
città. In quest'anno ancora fu
guerra in Toscana <span class="fnote">[Ammirato, Istoria di Firenze, lib. 15.]</span>. I Sanesi col grosso
corpo di gente, loro inviato dal conte
di Virtù, sotto il comando di <i>Giovanni di
Azzo</i> degli Ubaldini, e coll'aiuto de' Perugini
lor collegati, diedero molto da fare
ai Fiorentini, e presero alcune castella.
Ma si raffreddò fra poco il loro ardire
per la morte del medesimo Azzo, valoroso
condottier d'armi, ed antico nemico
de' Fiorentini <span class="fnote">[Annal. Foroliviens., tom. 22 Rer. Ital.]</span>, procurata, per quanto
fu comunemente creduto, in Siena dai
Fiorentini medesimi. Il Cataro, che il fa
vivo nell'anno seguente, e intervenuto
alle battaglie, a mio credere, s'ingannò.
Anzi, per non potere il Visconte accudire
alle cose di Toscana, a cagion delle mutazioni
occorse in Lombardia, soffrirono
i Sanesi non pochi danni per le scorrerie
fatte dai provisionanti di Firenze nel loro
territorio.
</p>

<hr />
</div>

<div class="chapter">
<h2 class="hidden" id="MCCCXCI">MCCCXCI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxci</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Bonifazio IX</span> papa 3.</td>
  </tr>
  <tr>
    <td><span class="smcap">Venceslao</span> re de' Romani 14.</td>
  </tr>
</table>

<p>
Poca materia degna d'osservazione
ci viene in quest'anno somministrata
dal regno di Napoli, dove la guerra lentamente
procedeva fra i due emuli re
<i>Ladislao</i> e <i>Lodovico</i> <span class="fnote">[Giornal. Napolet., tom. 21 Rer. Ital.]</span>. All'ultimo venne
fatto di costrignere alla resa il Castello
Nuovo di Napoli, che per la fame non
potè più lungamente resistere. Ma nel dì
2 di giugno se gli ribellò Pozzuolo, e
tornò alla divozione del re Ladislao, che
vien corrottamente, secondo l'uso del
<span class="pagenum" id="Page_843">[843]</span>
volgo di allora, appellato <i>Lancislao</i> nella
storia di Napoli. Molti de' baroni napoletani
barcheggiavano in questi tempi,
aspettando dove più inclinasse la fortuna.
Il più potente fra essi era <i>Raimondo</i>
soprannominato del Balzo, ma di casa
Orsina, di cui si è parlato di sopra. Secondo
il Rinaldi <span class="fnote">[Raynald., Annal. Eccles.]</span>, si studiò papa <i>Bonifazio
IX</i> nell'anno presente di tirarlo nel
partito del re Ladislao, con dichiararlo
gonfaloniere della santa romana Chiesa.
Altri, siccome vedremo, riferiscono questo
fatto all'anno 1399. Inoltre esso papa <span class="fnote">[Sozomenus, Chron., tom. 16 Rer. Ital.]</span>
ricuperò la città di Spoleti dalle mani
de' figliuoli di Rinaldo Orsino. Nel dì primo
di novembre <i>Amedeo VII conte</i> di
Savoia in età giovanile diede fine alla sua
vita. Se vogliam credere al Guichenon <span class="fnote">[Guichenon, Histoir. de la Maison de Savoye.]</span>,
cadutogli sotto il cavallo, mentre era alla
caccia, di quella caduta morì. Merita però
più fede l'autore contemporaneo della
vita di <i>Clemente VII</i> antipapa, da cui sappiamo <span class="fnote">[Vita Clementis antipapae, P. II, tom. 3
Rer. Ital.]</span>
ch'egli mancò all'improvviso,
e per veleno datogli, come fu creduto.
Ebbe per successore <i>Amedeo VIII</i> non
giunto per anche all'età di sette anni.
Terminò ancora i suoi giorni il <i>conte di
Genevra</i>, e senza prole. Per questo l'antipapa
suo fratello prese il possesso e
dominio di quella città, e tennelo fino alla
morte. Erasi, come dicemmo, ritirato da
Genova <i>Antoniotto Adorno</i>, e in suo luogo
era stato eletto doge <i>Jacopo da Campofregoso</i> <span class="fnote">[Georgius Stella, Annal. Genuens., tom. 17
Rer. Ital.]</span>.
Nel dì 5 d'aprile rientrò
l'Adorno in Genova, scortato da un corpo
d'uomini d'armi de' marchesi del Carretto.
Voltò subito mantello quel non
mai quieto popolo, e, fatto smontare il
Campofregoso, di nuovo acclamò doge
l'Adorno, sotto il cui governo da lì a non
molto la città di Savona si ribellò ai Genovesi.
Nell'agosto di quest'anno insorse
fiera guerra fra i <i>Malatesti</i> ed <i>Antonio conte</i>
<span class="pagenum" id="Page_844">[844]</span>
d'Urbino <span class="fnote">[Annal. Foroliviens., tom. 22 Rer. Ital. Sozomenus,
Chron., tom. 16 Rer. Ital.]</span>. Pace fra loro fu poi conchiusa
nel febbraio dell'anno seguente.
Giacchè <i>Alberto marchese</i> di Ferrara godeva
della pace, dopo avere abbracciata
la neutralità in mezzo ai torbidi correnti
allora <span class="fnote">[Chron. Estense, tom. 15 Rer. Ital.]</span>, si mosse da Ferrara nel dì 8
di febbraio con superbo accompagnamento
di nobili e cortigiani, tutti, al pari
di lui, vestiti da pellegrini, e se n'andò
a Roma a visitar papa <i>Bonifazio IX</i>, da
cui, oltre all'assoluzione de' suoi peccati,
conseguì molte grazie per la sua
città di Ferrara, che tuttavia ne gode.
Grande onore a lui fecero i Fiorentini, i
Bolognesi e gli altri signori, per gli Stati
de' quali passò.
</p>

<p>
Più che mai fecero in quest'anno i
Fiorentini conoscere la loro risoluzione
contra di <i>Gian-Galeazzo</i> signor di Milano.
Non credevano salva la lor libertà,
se non abbassavano sì gran potenza, e per
abbassarla non perdonarono a spese <span class="fnote">[Ammirati, Istor. Fiorentina, lib. 15.]</span>.
Erano essi malcontenti di <i>Stefano duca</i>
di Baviera, pretendendo che venuto al
soldo loro e de' Bolognesi in aiuto di
<i>Francesco Novello</i> da Carrara, mai non
avesse voluto guastar le sue belle truppe
con esporle a qualche cimento contro
gli Stati del Visconte. Il perchè, nata discordia,
egli se ne ritornò colle sue genti
in Baviera. Aveano essi, non tanto per
difesa del Carrarese, quanto per allontanar
dal loro paese la guerra, e tenerla
in Lombardia, spedito a Padova il prode
lor capitano inglese <i>Giovanni Aucud</i> con
grosso corpo di genti d'armi. Poco fu
questo. Aveano anche, a forza di danari
e di promesse, mosso in Francia <i>Giovanni
conte</i> d'Armagnacco a venire in Italia colla
sua gran compagnia d'armati, per battere
da più parti gli Stati del conte di Virtù. La
prima impresa de' collegati fu di passare
nello stesso gennaio sul territorio di Vicenza <span class="fnote">[Gatari, Istor. di Padova, tom. 17 Rer. Ital.]</span>,
e molto più su quel di Verona,
<span class="pagenum" id="Page_845">[845]</span>
dove si lasciò la briglia ai saccheggi. Entrò
questo esercito, venuto il febbraio,
sul Mantovano, affine di obbligare <i>Francesco
Gonzaga</i>, signore di quella città, a
rinunziare alla lega col Visconte <span class="fnote">[Annal. Mediolan., tom. 16 Rer. Ital. Chron.
Placent., tom. eod. Chron. Foroliv., tom. 22 Rer.
Ital.]</span>. Vi
era intelligenza con lui, giacchè neppur
egli si vedea sicuro da lì innanzi da chi
era dietro ad ingoiar tutto. In fatti si
staccò da quella lega, mostrando voglia
per ora di starsene neutrale. Da lì a
qualche tempo lo stesso Gonzaga, fatta
processare come adultera <i>Agnese</i>, figliuola
del già <i>Bernabò Visconte</i>, la privò di vita,
dando con ciò motivo di molte ciarle ai
curiosi politici. Fu infin creduto che il
Gonzaga, per artificiosa trama del conte
di Virtù, togliesse dal mondo la moglie.
Il concerto intanto era che il <i>conte di
Armagnacco</i> calasse in Italia di maggio
colle sue genti, e dalla parte d'Alessandria
assalisse gli Stati del conte di Virtù.
Nello stesso tempo si dovea muovere
<i>Giovanni Aucud</i> coll'armata de' collegati
dal Padovano, e inoltrarsi sul Milanese,
per isperanza d'unirsi coll'Armagnacco,
e portar poi la guerra sino alle porte di
Milano. Brutte erano senza dubbio le
apparenze pel Visconte. A questo fine
cavalcò Giovanni Aucud nel dì 10 di
maggio colle forze de' collegati, ed entrò
nel Bresciano, dando il sacco a quel paese
e al Bergamasco. Penetrò ancora un buon
corpo d'armati da Bologna sul Reggiano
e Parmigiano <span class="fnote">[Chron. Estense, tom. 15 Rer. Ital.]</span>, per tenere maggiormente
distratte le armi nemiche. Ma nuova
alcuna non s'udì nel mese suddetto,
e neppur nel giugno seguente, dell'arrivo
del conte d'Armagnacco; di modo che trovandosi
intanto l'Aucud mancante di
viveri, e insieme di qua e di là ristretto
dalle guarnigioni ben disposte da <i>Ugolotto
Biancardo</i>, oppure da <i>Jacopo del Verme</i>,
capitani del Visconte, nel mese di luglio
levò il campo. Inseguito da' nemici, diede
loro una rotta, e poi con ordine maraviglioso
<span class="pagenum" id="Page_846">[846]</span>
per mezzo al paese nemico si
ridusse di nuovo sui confini del Padovano,
carico d'onore e di bottino. Sulla
fede di Andrea Gatari <span class="fnote">[Gatari, Istor. di Padova, tom. 17 Rer. Ital.]</span> ho io scritta
questa ritirata.
</p>

<p>
Ma eccoti avviso che l'Armagnacco
è in Italia, e che viene furioso addosso
al conte di Virtù. Tornò in campagna
colle sue genti l'Aucud, e s'innoltrò fino
sul Cremonese, per darsi mano co' Franzesi,
se questi più si appressavano. Era il
conte di Armagnacco in gran credito nel
mestier della guerra; era parente della
real casa di Francia, e seco conducea <span class="fnote">[Idem, ibid., Chron. Placentin., tom. 16 Rer.
Ital. Annales Mediolanenses, tom. eod.]</span>,
chi dice quindici mila, chi dieci mila cavalli,
e chi meno, con alcune migliaia di
fanti. Venne egli baldanzoso, niun conto
facendo de' Lombardi, anzi parlandone
dappertutto con vilipendio. Fu il suo primo
sforzo contro del Castellazzo, dove
Jacopo del Verme generale di Gian-Galeazzo
avea messo buon presidio. Usciti
un giorno i difensori, diedero ad esso
conte delle busse: il che fu cagione che
egli s'ostinasse maggiormente a voler
per forza quel castello. Come seguisse il
resto delle sue imprese, v'ha discordia
fra gli scrittori. A me sembra più da attendersi
il racconto del Corio <span class="fnote">[Corio, Istor. di Milano.]</span>. Venne
un dì pensiero all'Armagnacco di riconoscere
in persona la città di Alessandria,
e con cinquecento de' suoi nobili e
migliori cavalieri andò sino alle porte di
quella città: e, smontato co' suoi, che
andavano gridando: <i>Fuori, o vilissimi
Lombardi</i>, stava aspettando, se uscivano.
Irritato da tali ingiurie Jacopo dal Verme,
colà inviato dal Visconte, spinse fuori
cinquecento de' suoi più scelti combattenti,
che attaccarono una cruda battaglia.
Sostennero i Franzesi gran tempo,
ma in fine sconfitti presero la fuga; indarno
nondimeno, perchè quasi tutti rimasero
prigioni. Lo stesso conte venne
in poter dei nemici vincitori, e, condotto
<span class="pagenum" id="Page_847">[847]</span>
in Alessandria, tardò poco a dar fine alla
sua baldanza e a' suoi giorni, o per ferite,
o per troppo essersi riscaldato ed
avere bevuto <span class="fnote">[Poggius, Hist., lib. 3.]</span>, oppure, come alcuni
sospettarono, per veleno. Per questa perdita
spaventato il resto delle sue genti,
si levò in fretta dall'assedio del Castellazzo;
ma inseguiti alla coda dal valoroso
Jacopo del Verme, e fra Nizza dalla
Paglia ed Ancisa messi in rotta, buona
parte d'essi fu uccisa o presa. Gran bottino
fu fatto; e, presi gli ambasciatori
fiorentini, si riscattarono a caro prezzo,
non meno che gli altri nobili. Scrivono
altri <span class="fnote">[Chron. Placent., tom. 16 Rer. Ital.]</span> che seguì un general fatto d'armi
tra i Lombardi e i Franzesi colla sconfitta
degli ultimi. Comunque sia, indubitata
cosa è che nel dì 25 di luglio una piena
e mirabil vittoria ne riportò l'esercito
del conte di Virtù, il quale perciò fece
dappertutto fare gran festa.
</p>

<p>
Ora veggendosi egli liberato da questo
turbine, v'ha chi scrive, aver egli tosto
pensato a rispignere <i>Giovanni Aucud</i>,
che s'era accampato sul Cremonese,
con ispedirgli contro tutta la sua armata.
Una delle imprese più rinomate di esso
Aucud fu la ritirata ch'egli fece in questa
congiuntura con tale prudenza e stratagemmi,
che meritò di essere uguagliato ai
più gloriosi capitani romani; di modo che,
ad onta dei nemici incomparabilmente
superiori di numero, e non ostante l'impedimento
dei fiumi, diede loro delle
percosse, e sano e salvo finalmente si
ritirò colle sue milizie a Castelbaldo sui
confini del Padovano. Ma ho io accennato
due diverse imprese, cioè due ritirate
fatte in quest'anno dall'Aucud; pure,
ritrovandosi chi ne mette una sola (e
forse con più verisimiglianza), desidero
io che sia il suo luogo alla verità. Essere
può molto bene che l'Aucud, prima
che comparisse in Italia l'Armagnacco,
sloggiasse dal Cremonese, nè più ritornasse
in quelle parti. Così ha specialmente
<span class="pagenum" id="Page_848">[848]</span>
la Cronica Estense <span class="fnote">[Chron. Estense, tom. 15 Rer. Ital.]</span>, che suol
essere più fedele delle altre, perchè scritta
da autori contemporanei. Ora il conte
di Virtù, volendo vendicarsi de' Fiorentini,
che coi lor maneggi e danari aveano
messo a repentaglio il suo dominio <span class="fnote">[Ammirati, Istor. Fiorentina, lib. 15.]</span>,
spedì alla volta di Sarzana <i>Jacopo del
Verme</i>, con ordine di assalire il distretto
di Firenze, giunto che fosse sul Pisano,
comandando nello stesso tempo alle altre
sue genti alloggiate in Siena d'uscir anche
elle coi Sanesi dall'altra parte a' danni
de' Fiorentini. Preveduto questo colpo,
fu richiamato frettolosamente da Padova
in Toscana Giovanni Aucud colle sue
soldatesche, e si provvidero i Fiorentini
d'altre genti d'armi. Unitosi il Verme
nel mese di settembre co' Sanesi, penetrò
nel cuore del territorio fiorentino: ma
gli fu sempre a fronte e a' fianchi l'accortissimo
Aucud. Seguirono varii scontri
fra loro, ora favorevoli ed ora sinistri,
colla morte e prigionia di molti; ma niun
riguardevole fatto d'armi accadde. Non
si dee però tacere che la Cronica di Piacenza <span class="fnote">[Chron. Placent., tom. 16 Rer. Ital.]</span>
racconta che nel dì 16 di dicembre,
conducendo i Fiorentini da Pisa un
gran convoglio di mercatanzie e vettovaglie,
questo cadde in mano delle genti del
Visconte, restando prese circa due mila
some, e da secento cavalieri, che servivano
di scorta ad esso convoglio. Nel
mese di settembre, credendo il Visconte
di trovare indebolito <i>Francesco da Carrara</i>
per la partenza del suddetto <i>Giovanni
Aucud</i> <span class="fnote">[Gatari, Istor. di Padova, tom. 17 Rer. Ital.]</span>, inviò <i>Ugolotto Biancardo</i>
con un altro esercito per infestare il Padovano.
Piantò esso Ugolotto due bastie
intorno a Castelbaldo. Ma il <i>conte da
Carrara</i>, sopravvenuto col popolo di
Padova, il fece, suo malgrado, ritirare,
con dargli anche una pizzicata, e distrusse
dipoi le inalzate bastie. Per testimonianza
di Sozomeno <span class="fnote">[Sozomenus, Chron., tom. 16 Rer. Ital.]</span>, in quest'anno i Sanesi,
<span class="pagenum" id="Page_849">[849]</span>
che già erano sotto il patrocinio di <i>Gian-Galeazzo
Visconte</i>, per maggiormente impegnarlo
a sostenerli contro la potenza dei
Fiorentini, lo elessero per loro signore;
e cassati gli anziani ed altri magistrati,
riceverono per loro governatore <i>Andrea
Cavalcabò</i> a nome d'esso Visconte. Entrò
in quest'anno <i>Giovanni Sciarra</i> col
braccio della sua fazione in Viterbo, e,
fatta strage di ducento di que' cittadini,
e, cacciata fuor di città la parte contraria,
violentemente s'impadronì di quella
città.
</p>

<hr />
</div>

<div class="chapter">
<h2 class="hidden" id="MCCCXCII">MCCCXCII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxcii</span>. Indiz. <span class="smcap lowercase">XV</span>.</td>
  </tr>
  <tr>
    <td><span class="smcap">Bonifazio IX</span> papa 4.</td>
  </tr>
  <tr>
    <td><span class="smcap">Venceslao</span> re de' Romani 15.</td>
  </tr>
</table>

<p>
Dispiaceva forte <i>papa Bonifazio</i> l'arrabbiata
guerra che si facea tra il conte
di Virtù e i Fiorentini collegati col Carrarese <span class="fnote">[Corio, Istoria di Milano.]</span>.
Affine di smorzar questo fuoco,
avea spedito <i>Ricciardo Caracciolo</i>, gran
maestro dell'ordine di Rodi, a Firenze e
Pavia per indurre le parti alla pace. E
perciocchè anche <i>Antoniotto Adorno</i> doge
di Genova con zelo avea fatte le medesime
proposizioni, furono mandati a Genova
gli ambasciatori delle potenze interessate;
e, dopo grandi dibattimenti nel gennaio
di quest'anno, si conchiuse una tregua
di trent'anni fra loro <span class="fnote">[Chron. Estense, tom. 15 Rer. Ital.]</span>. Rinunziò
<i>Gian-Galeazzo</i> alle sue pretensioni sopra
Padova, con che <i>Francesco Novello</i> pagasse
cinquecento mila fiorini d'oro al Visconte
in cinquanta anni, dieci mila per anno.
Andrea Gataro scrive <span class="fnote">[Gatari, Istoria di Padova, tom. 17 Rer. Ital.]</span>, essere stati promessi
solamente sette mila fiorini l'anno
per anni trenta. Promesse sì lunghe sperava
bene il Carrarese che non avrebbono
effetto col tempo. Di <i>Francesco il vecchio</i>
suo padre, che era prigione in Como
(altri scrivono in Monza) nulla si parlò,
figurandosi il figliuolo di poterne poi ottenere
la liberazione dalla magnanimità di
Gian-Galeazzo, se pure egli si curò molto
<span class="pagenum" id="Page_850">[850]</span>
di riaverlo vivo. Gli altri capitoli della tregua,
che fu pubblicata nel dì due di febbraio,
si leggono presso il Corio, e son
anche riferiti negli Annali del Bonincontro <span class="fnote">[Bonincontrus, Annal., tom. 21 Rer. Ital.]</span>.
Disputandosi in quell'accordo,
chi ne sarebbe garante, <i>Guido Tomasi</i>,
ambasciator fiorentino, la finì con dire <span class="fnote">[Ammirati, Istoria di Firenze, lib. 16.]</span>:
<i>La spada sarà mallevadrice per tutti</i>.
Ma poco fidandosi i potenti d'Italia del
Visconte, principe che colle forze grandi
univa poca fede per la cocente voglia di
dilatar le fimbrie, vollero assicurarsi in
avvenire contra i di lui tentativi. <i>Francesco
Gonzaga</i> signore di Mantova quegli
fu che più degli altri si mosse. Andò a
Roma, Firenze, Pisa, Bologna e Ferrara,
e fermò una segreta lega di tutte queste
potenze, la qual conchiusa in Bologna
nel dì 11 d'aprile, accresciuta nel progresso,
finalmente nel dì 8 di settembre
fu gridata in Mantova, e si scoprì che
v'erano entrati anche <i>Francesco Novello
da Carrara</i>, ed <i>Astorre</i> ossia <i>Eustorgio
de' Manfredi</i> signore d'Imola. N'ebbe
gran rabbia Gian-Galeazzo Visconte, il
quale in questi tempi attese a fabbricare
il fortissimo castello, che tuttavia sussiste
nella città di Milano, ed ebbe nel dì 23
d'esso mese la consolazione di veder nato
da Caterina sua moglie un secondogenito,
a cui fu posto il nome di <i>Filippo Maria</i> <span class="fnote">[Chronic. Estense, tom. 15 Rer. Ital.]</span>.
Nè si vuol tacere che di molte insidie
furono tese al suddetto Gonzaga nel
suo ritorno da Roma; il perchè fu necessitato
a venir per mare in Toscana, e di
là a Firenze e Bologna. Gli facea la caccia
il conte di Virtù.
</p>

<p>
Cominciò in quest'anno il giovinetto
<i>re Ladislao</i> a tentar sua fortuna contra
dell'emulo suo <i>re Lodovico</i> <span class="fnote">[Giornal. Napol., tom. 21 Rer. Ital.]</span>. Nel dì 10
d'aprile spedì le sue genti allo sterminio
della potente casa de' Sanseverini, che
teneva gran signoria in Calabria. Andarono
ben fallati i suoi conti; imperciocchè,
sentendo questa mossa i Sanseverini,
<span class="pagenum" id="Page_851">[851]</span>
cavalcarono un dì e una notte con fare
settanta miglia (se tanto si può fare),
e sull'alba assalirono il campo nemico,
che a tutt'altro pensava, con isbarattarlo,
far molti prigioni e guadagnar buon
bottino. Si contarono fra i prigioni <i>Ottone</i>
duca di Brunsvich principe di Taranto,
ed <i>Alberico</i> conte di Barbiano. Costò
al primo il riscatto non più di duemila
fiorini d'oro; non più di tre mila
all'altro, ma colla promessa di non militare
per dieci anni contra di loro. Assai
danaro si ricavò dalle altre persone di
taglia, se vollero conseguire la libertà.
Lorenzo Bonincontro <span class="fnote">[Bonincontrus, Annal., tom. 21 Rer. Ital.]</span> riferisce più
tardi questo sinistro avvenimento, per
cui il conte Alberico venne poi a militare
in Lombardia. Andò il <i>re Ladislao</i> a Roma
nel dì 30 di maggio, dove immensi
onori gli furono fatti. E perciocchè la
<i>regina Costanza</i> già era venuta in isprezzo
ad esso re, ed era successivamente mancato
di vita <i>Manfredi di Chiaramonte</i> Siciliano
suo padre, Ladislao propose in
Roma l'annientamento del suo matrimonio
(secondo alcuni, non peranche consumato)
con essa regina, allegando di
avervi consentito senza la necessaria età,
e come per forza, e ne riportò sentenza
favorevole: perlochè la sfortunata principessa,
deposti i titoli regali, e trattata
qual privata femminuccia, fu poi collocata
in matrimonio ad altri, siccome diremo.
Tornato a Gaeta Ladislao, uscì
finalmente per la prima volta in campagna
coll'esercito de' suoi baroni, a' quali
la <i>regina Margherita</i> teneramente colle
lagrime sugli occhi il raccomandò. S'impadronì
dell'Aquila, e fece prigione il
<i>conte di Monopoli</i>. Fu attossicato in Capoa,
e durò fatica a salvare la vita. Costrinse
ad abbracciare il suo partito <i>Tommaso
Marzano</i> duca di Sessa, ammiraglio
del regno, e <i>Stefano Sanseverino</i> conte
di Matera. Mise anche in rotta i nemici
a Monte Corvino, luogo che in quella
congiuntura andò a sacco.
</p>

<p>
<span class="pagenum" id="Page_852">[852]</span>
</p>

<p>
Nell'anno presente <span class="fnote">[Raynald., Annales Ecclesiast. Histor. Sicula,
tom. 24 Rer. Ital.]</span> <i>Maria regina</i>
di Sicilia, condotta in addietro per forza
in Aragona dalla fazione aragonese, e
maritata a <i>don Martino</i> della real casa
d'Aragona, venne col marito in Sicilia,
correndo il mese di febbraio. Dopo avere
oppressa, anzi spiantata la fazione contraria
de' Chiaramontesi, Palermo, Catania
ed altre città, vennero alla loro
ubbidienza: al che si può credere che
influisse non poco l'aver essi abbracciato
il partito del vero <i>pontefice Bonifazio IX</i>.
Ma essendo i medesimi da lì a qualche
tempo tornati a riconoscere l'antipapa
<i>Clemente</i>, si risvegliò una fiera ribellione
in quell'isola, di modo che, a riserva di
Messina, Siracusa e la rocca di Catania,
tutto il rimanente si sottrasse al loro dominio.
Non mancavano in tanto a papa
Bonifazio turbolenze ne' suoi Stati, e cresceva
l'impegno di sostener la guerra
contra del nemico <i>re Lodovico d'Angiò</i>
in favor dell'amico <i>re Ladislao</i>. Grande
era il bisogno di danaro, ed egli per questo
continuò ad impegnare i beni delle
chiese di Roma, e ad erigere la metà
delle annate per la collazion de' benefizii;
del che furono universali le doglianze
del clero, nè minori si sentirono per le
decime imposte dall'antipapa al clero di
Francia, e pur convenne pagarle. Grave
discordia e guerra civile avea in addietro
lacerata la città di Perugia per le fazioni
de' Beccarini e Raspanti. S'invogliò
quel popolo di chiamar colà <i>papa Bonifazio</i>,
il quale, già disgustato delle insolenze
a lui fatte dai Banderesi romani,
non ebbe discaro di accettar quella città
per sua residenza <span class="fnote">[Chron. Estense, tom. 15 Rer. Ital.]</span>, con esigere innanzi
che in mano sua fossero rimesse le porte
e le fortezze. Si portò egli colà nel dì 17
d'ottobre, e si studiò di rimettere la pace
fra i cittadini, pace nondimeno che, secondo
l'abuso di quei tempi, non fu di
lunga durata.
</p>

<p>
Dominava in Pisa da gran tempo
<span class="pagenum" id="Page_853">[853]</span>
<i>Pietro Gambacorta</i>, governando, secondo
varie Croniche, umanamente e saviamente
quel popolo. Racconta all'incontro
ne' suoi Annali il Tronci <span class="fnote">[Tronci, Annal. Pisani.]</span>, esser
egli venuto in odio a tutti i cittadini di
Pisa, non già per le azioni sue, ma per
la prepotenza e per le insolenze de' suoi
figliuoli, e d'altri della famiglia medesima.
Somma confidenza aveva egli data
a <i>ser Jacopo d'Appiano</i>, ossia <i>da Pisano</i>,
uomo, benchè vile di nascita, benchè
malvagio in eccesso, pure suo segretario
favorito, di modo che per mano di costui
passavano tutti gli affari più importanti
di quell'illustre città. La bandita fazion
de' Raspanti manteneva segrete corrispondenze
con questo mal arnese; anzi
lo stesso <i>Gian-Galeazzo Visconte</i> per fini
suoi politici nascostamente fomentava
stretta amicizia con lui; nè il Gambacorta
seppe mai prestar fede ai Fiorentini
e ad altri che gliel mettevano in
sospetto. Per effettuare i suoi scellerati
disegni l'Appiano, vecchio allora di settant'anni,
occultamente introdusse in
Pisa molte centinaia d'uomini suoi parziali,
chiamati specialmente da Lucca e
dalla Garfagnana <span class="fnote">[Chron. Estense, tom. 15 Rer. Ital. Bonincontrus,
Annal., tom. 21 Rer. Ital. Sozomenus, Hist.,
tom. 16 Rer. Ital.]</span>. Venuto il dì 21 di
ottobre, uccise <i>Jacopo Rosso de' Lanfranchi</i>,
uno de' primarii cittadini: fatto,
per cui tutta la città fu in armi. Ancorchè
non apparisse disposizione alcuna
dell'ingratissimo Appiano contra del suo
signore, pure Pier Gambacorta si afforzò
con Lorenzo e Benedetto suoi figliuoli, e
co' suoi provisionati. Ma non cessando
di fidarsi dell'Appiano, restò miseramente
ucciso egli, feriti e presi i suoi
figliuoli, anch'eglino furono tolti dal
mondo. Dopo di che il traditore Appiano
ebbe seguito e forza per farsi proclamare
signor di Pisa: colpo che sommamente
increbbe ai Fiorentini, i quali, perduto un
buon amico, ebbero da lì innanzi un dichiarato
nemico in costui, siccome creatura
<span class="pagenum" id="Page_854">[854]</span>
di Gian-Galeazzo Visconte, che all'aperta
si diede poscia a conoscere gran
protettore di lui. I fuorusciti allora rientrarono
tutti in Pisa; ne uscirono i parziali
de' Gambacorti, e non pochi altri
de' migliori cittadini, e fra gli altri lo
stesso <i>arcivescovo Lotto Gambacorta</i>. Di
gravi molestie soffrì ancora in quest'anno
la Toscana dalla compagnia di masnadieri
raunata da <i>Azzo da Castello</i> e
da <i>Biordo de' Michelotti</i> <span class="fnote">[Ammirat., Istoria Fiorentina, lib. 16.]</span>. Per liberarsene
furono obbligati i Fiorentini a sborsare
quaranta mila fiorini d'oro, sette
mila i Sanesi, dodici mila i Pisani, otto
mila i Lucchesi. Ecco se sapeano dare
dei buoni salassi questi assassini. Altra
via di cacciar costoro non ebbero i Perugini,
che d'invitare alla lor città il
papa, siccome abbiam già detto. In Genova
gran commozione fu nell'anno presente
contro ad <i>Antoniotto Adorno</i> doge
di quella istabile repubblica <span class="fnote">[Georgius Stella, Annal. Genuens., tom. 17
Rer. Ital.]</span>. <i>Antonio
Viale vescovo</i> di Savona nel dì 19 d'aprile
fu il primo ad entrar coll'armi nella
città; ma preso e cacciato in un'orrida
prigione fu costretto per qualche tempo
a far penitenza dell'attentato sconvenevole
ad un pari suo. Altro sforzo fu fatto
nel maggio, ma con poco successo, contra
di esso doge. Finalmente nel dì 16
di giugno i Guelfi tutti, prese le armi,
fecero battaglia cogli avversarii, costrignendoli
alla fuga, di modo che anche
l'Adorno segretamente si ritirò fuori
della città, e in luogo suo fu creato doge
<i>Antonio di Montaldo</i>, parente del medesimo
Adorno, benchè in età di soli ventitrè
anni.
</p>

<hr />
</div>

<div class="chapter">
<h2 class="hidden" id="MCCCXCIII">MCCCXCIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxciii</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Bonifazio IX</span> papa 5.</td>
  </tr>
  <tr>
    <td><span class="smcap">Venceslao</span> re de' Romani 16.</td>
  </tr>
</table>

<p>
Mentre <i>papa Bonifazio</i> dimorava in
Perugia <span class="fnote">[Raynaldus, Annal. Eccles.]</span>, co' suoi buoni maneggi trasse
<span class="pagenum" id="Page_855">[855]</span>
alla sua divozione il popolo d'Ancona,
dianzi attaccato all'antipapa. Per guadagnarsi
l'affetto de' Bolognesi <span class="fnote">[Cronica di Bologna, tom. 18 Rer. Ital.]</span>, accordò
loro quanti privilegii e grazie seppero
addimandare, confermando loro, fra le
altre cose, il supposto privilegio di Teodosio
imperadore. Acconciò ancora i suoi
affari con altre città della Marca, lasciando
ad esse la libertà, purchè pagassero
un annuo censo. Viterbo, occupato da
<i>Giovanni Sciarra</i>, gli era tuttavia contrario;
ma i Romani, antichi nemici di
quella città, ostilmente usciti contro alla
medesima, obbligarono colla forza l'usurpatore
a ricorrere alla clemenza del pontefice.
Camerino, Jesi, Fabriano, Matelica
ed altri luoghi occupati da varii signori,
anch'essi gli ubbidirono, salva la
signoria di que' potenti, che promisero
censo anche essi. Ma nel mese d'agosto
ebbe fine la quiete di Perugia, e la residenza
del pontefice in quella città. Ne
era esclusa la fazione de' Raspanti, ed,
unitasi questa alla compagnia de' masnadieri
di <i>Biordo de' Michelotti</i>, Perugino
di patria, si portò sotto Perugia. Trattossi
d'accordo, e, il papa, credendo alle
promesse di que' fuorusciti, permise loro
l'ingresso nella patria. Male per la fazion
contraria de' Beccarini, contra dei
quali non tardarono ad incrudelire col
ferro i nuovi entrati; e non potendo il
pontefice frenar così fatto furore, si ritirò
ad Assisi. Entrò poscia Biordo in
quella città, rimasta desolata, e tirannicamente
ne prese il dominio. La partenza
del papa da Perugia fu cagione che i
Romani s'invogliarono di farlo ritornare
a Roma. Spedirongli a questo fine
ambasciatori; e giacchè non ebbero difficoltà
a prendere quelle leggi che loro
prescrisse il papa, il videro comparire a
Roma, prima che terminasse l'anno presente.
Ma non terminarono in quest'anno
le violenze di Biordo <span class="fnote">[Bonincontrus, Annal., tom. 21 Rer. Ital.]</span>. Avea papa Bonifazio,
secondo l'uso del nepotismo
d'allora, creato marchese della Marca
<span class="pagenum" id="Page_856">[856]</span>
<i>Andrea</i> suo fratello di casa Tomacelli.
Biordo l'assediò in Macerata; per interposizione
de' Fiorentini si salvò Andrea <span class="fnote">[Sozomenus, Hist., tom. 16 Rer. Ital.]</span>,
con avergli i Maceratesi pagata
la somma di mille fiorini d'oro. Diversamente
scrive Bonincontro, con dire
che Biordo l'ebbe prigione, e ciò viene
confermato da Teodorico di Niem <span class="fnote">[Theodoricus de Niem, Hist.]</span>.
Fu poi riscattato con danari dal papa, e
Biordo s'impadronì di varie città e castella
della Marca. Anche i Malatesti,
cioè <i>Carlo</i> e <i>Pandolfo</i>, nel mese d'agosto
coll'oste loro andarono fin sotto Forlì
saccheggiando il paese. Poco vi mancò
che non facessero prigioni <i>Francesco</i> e
<i>Pino degli Ordelaffi</i>, i quali poi colla valevole
applicazion del danaro liberarono
per ora dalle forze de' nemici il loro
paese.
</p>

<p>
Guerra non fu in quest'anno in Lombardia,
ma si videro bene i preludii di
quella che nacque nel seguente <span class="fnote">[Chron. Estense, tom. 15 Rer. Italic.]</span>. Penava
<i>Gian-Galeazzo Visconte</i> a tenere in
freno il rancore conceputo contra di
<i>Francesco Gonzaga</i> signore di Mantova,
perchè egli s'era staccato da lui, e molto
più perchè avea manipolata una sì forte
lega a' suoi danni, ed ultimamente ancora,
unito ad <i>Alberto marchese d'Este</i>,
era stato a Venezia a trattar con quella
signoria. Intendeva ben egli a che fine
esso Gonzaga, aiutato dai collegati, avesse
piantato un ponte sul Po a Borgoforte, e
ben afforzatolo ai due lati. Pertanto gli
venne in pensiero di far anch'egli un
brutto scherzo al Gonzaga con divertire
dal loro letto le acque del Mincio. Fece
a questo oggetto tagliare un monte presso
a Valezzo; fece far di grandi chiuse ed
altri lavorieri con incredibili fatiche e
spese. Se riusciva il disegno, addio Mantova.
Restava essa priva del lago, cioè
della sua fortificazione, e vicina ad essere
spopolata per l'aria fetente delle
paludi. Ma più possanza ebbe l'escrescenza
del fiume, che le invenzioni degli
<span class="pagenum" id="Page_857">[857]</span>
architetti, e andò a male tutto quel dispendioso
lavoro: disgrazia, a cui soccombe
facilmente chi vuol far da maestro
alla forza de' fiumi. Se ne erano ingelositi
forte i collegati, e tennero per
questo i loro ambasciatori un parlamento
in Ferrara; e veduto poi che il fiume da
sè stesso avea provveduto al bisogno, altro
non fecero per allora. Venne a morte
nel dì 30 di luglio <span class="fnote">[Matth. de Griffon., Chron., tom. 18 Rer.
Ital. Cronica di Bologna, tom. eod.]</span> <i>Alberto marchese
d'Este</i>, signor di Ferrara, Modena, Rovigo
e Comacchio, principe di sempre
cara ricordanza; e a lui d'unanime consenso
dei popoli succedette nel dominio
<i>Niccolò marchese d'Este</i> suo figliuolo,
già investito degli Stati dal papa e dall'imperadore <span class="fnote">[Delayto, Annal., tom. eod.]</span>.
Era egli in età di nove
anni e mesi, e però gli furono assegnati
dal padre alcuni nobili per tutori, sotto
la protezione dell'inclita repubblica di
Venezia, la quale, unitamente co' Bolognesi,
Fiorentini e Mantovani, inviò rinforzi
di milizie a Ferrara e Modena <span class="fnote">[Gatari, Istor. di Padova, tom. 17 Rer. Ital.]</span>,
per sicurezza del giovinetto principe, e
per isventar le trame che potesse tentare
il conte di Virtù. Fu ancora in questo
anno un terribile sconvolgimento nella
discorde città di Genova <span class="fnote">[Georgius Stella, Annal. Genuens., tom. eod.]</span> per li tentativi
fatti più volte da <i>Antoniotto Adorno</i>
affin di ricuperare la perduta dignità di
doge. Troppo lontano mi condurrebbe
l'argomento, se narrar volessi quegli
avvenimenti, diffusamente descritti da
Giorgio Stella. A me perciò basterà di
accennare che il doge <i>Antonio di Montaldo</i>,
cedendo alla forza, si ritirò. <i>Pietro
da Campofregoso</i> fu assunto a quella dignità
da alcuni; ma cadde anch'egli.
Venne proclamato da altri <i>Clemente di
Promontorio</i>; neppur egli durò. Con più
bella apparenza fu esaltato <i>Francesco
Giustiniano</i> del fu Garibaldo. Vi furono
battaglie, e con tutti i suoi sforzi Antoniotto
Adorno nulla potè ottenere. Finalmente,
<span class="pagenum" id="Page_858">[858]</span>
prevalendo la fazione d'<i>Antonio
di Montaldo</i>, questi riacquistò nel dì
primo di settembre il trono ducale, e tornò
alla sua quiete la scompigliata città,
con restar nulladimeno in moto i mali
umori delle detestabili fazioni. Guerra fu
in quest'anno <span class="fnote">[Chron. Foroliv., tom. 22 Rer. Ital.]</span> fra <i>Carlo</i> e <i>Pandolfo
de' Malatesti</i> signori di Rimini, Pesaro e
d'altri luoghi dall'un canto, e <i>Cecco</i> e
<i>Pino degli Ordelaffi</i> signori di Forlì. Si
venne a battaglia fra loro nel dì 8 di
agosto presso alla villa di Bosecchio, e
ne andarono sconfitti gli ultimi, con lasciar
molti prigionieri in mano de' nemici.
Fin qui era stato ritenuto prigioniere
nel castello di Monza <span class="fnote">[Delayto, Annal., tom. 18 Rer. Ital. Chron.
Estense, tom. 15 Rer. Ital.]</span> <i>Francesco
il vecchio da Carrara</i>, trattato nondimeno
con umanità da <i>Gian-Galeazzo
Visconte</i>, quando s'avvicinarono i giorni
suoi al fine. Mancò egli di vita nel dì 6
d'ottobre dell'anno presente; e il Visconte,
uomo di massime grandi, fattolo
imbalsamare, con esequie magnifiche gli
celebrò il funerale. Ottenne dipoi <i>Francesco
Novello</i> il cadavero del padre, e,
fattolo condurre a Padova, quivi con solennissima
pompa gli diede sepoltura nel
dì 20, oppure 21 di novembre. L'orazione
funebre fatta in tale occasione da
Pietro Paolo Vergerio, insigne oratore
di questi tempi, colla descrizione del funerale,
fu da me data alla luce <span class="fnote">[Verger., Orat., tom. 16 Rer. Ital.]</span>.
</p>

<hr />
</div>

<div class="chapter">
<h2 class="hidden" id="MCCCXCIV">MCCCXCIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxciv</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Bonifazio IX</span> papa 6.</td>
  </tr>
  <tr>
    <td><span class="smcap">Venceslao</span> re de' Romani 17.</td>
  </tr>
</table>

<p>
Terminò in quest'anno i suoi giorni
l'ambizioso antipapa <span class="smcap">Clemente VII</span>, dimorante
allora in Avignone, lodato da quei
della sua fazione, detestato e abborrito
dagli altri <span class="fnote">[Vita Clementis antipapae, P. II, tom. 3
Rer. Ital.]</span>. Succedette la morte sua
nel dì 16 di settembre, mentre l'Università
della Sorbona e <i>Carlo VI re</i> di Francia
<span class="pagenum" id="Page_859">[859]</span>
si maneggiavano forte per trovar ripiego
colla forza allo scandaloso scisma che,
tuttavia durando, producea innumerabili
sconcerti nella Chiesa di Dio, essendo
specialmente divenuta troppo familiare la
simonia. Forse questo maneggio accelerò
la morte di lui. Ma nulla si guadagnò
coll'esser egli mancato di vita; perciocchè
i cardinali del seguito suo raunati,
senza voler ascoltare ragioni, gli diedero
per successore da lì a dodici giorni il
<i>cardinal Pietro di Luna</i>, che prese il nome
<i>Benedetto XIII</i>, uomo d'ingegno destro,
molto eloquente e negoziator finissimo.
Abbiamo da Teodorico di Niem <span class="fnote">[Theodoricus de Niem, Hist.]</span> che
quest'uomo furbo, finchè fu cardinale,
dappertutto parlando ai principi e predicando
ai popoli, detestò sempre lo scisma,
e fu inteso più volte dire, che s'egli
arrivasse mai al papato, avrebbe ridotta
la Chiesa alla sua prima unione. Fu questo
uno de' motivi per cui i cardinali di
Avignone concorsero ad eleggerlo. Mostrò
egli anche dipoi la sua premura di
metter fine a quella tragedia, in iscrivendo
le lettere circolari della sua elezione
ai principi: parole speziose per farsi
credito, perchè i fatti gridarono dipoi sonoramente
in contrario. Intanto <i>papa Bonifazio
IX</i> non tralasciava diligenze per
tirar nel suo partito gli aderenti in addietro
all'antipapa Clemente, senza punto
mostrar disposizione ai ripieghi che si
proponevano per levare lo scisma. Nè già
mancavano torbidi allo Stato ecclesiastico <span class="fnote">[Raynaldus, in Annal. Eccles.]</span>.
Biordo Perugino proditoriamente
s'impadronì d'Assisi nel dì 22 di maggio.
<i>Pandolfo Malatesta</i> occupò Todi, poi
Narni; diede il guasto ai territorii di Spoleti
e di Terni, e introdusse in Orta i Bretoni
ed altri soldati dell'antipapa. Fu perciò
fulminata contra di lui la scomunica;
ma questi fulmini in que' cattivi tempi poca
paura faceano ai potenti di larga coscienza.
Anzi abbiamo dalla Cronica di
Forlì <span class="fnote">[Chron. Foroliviens., tom. 22 Rer. Ital.]</span> che Carlo e Pandolfo Malatesti
<span class="pagenum" id="Page_860">[860]</span>
comperarono nel dì 13 di luglio Bertinoro
da papa Bonifazio per ventidue mila
fiorini di oro: il che si dee credere fatto
prima della scomunica. Grande applicazione
davano intanto ad esso papa gli affari
di Napoli <span class="fnote">[Giornal. Napol., tom. 21 Rer. Ital.]</span>. Si andava rinforzando
il giovinetto <i>re Ladislao</i> per terra e per
mare con disegno di tentare qualche impresa
contra del nemico <i>re Lodovico d'Angiò</i>.
Ma, giunta a Gaeta una fiera pestilenza,
si ritirò esso re fuori della città con
tutta la corte. Poco vi stette, perchè due
galee di Mori fecero in quella marina più
di cento schiavi; il che consigliò Ladislao
a tornarsene in città. Fu circa questi tempi
proposto da' mediatori ch'esso re desse
in moglie all'Angioino <i>Giovanna</i> sua sorella,
e cadaun d'essi tenesse quel che possedeva.
Ladislao escluso da Napoli non vi
trovò i suoi conti. Ma per lo sforzo che
egli meditava di fare, troppo sfornita trovandosi
la di lui borsa, nel dì 27 di ottobre
con quattro galee si partì da Gaeta, e
andossene a Roma. Per conto degli onori
n'ebbe in eccesso, ma non così della
pecunia. Tuttavia ricavato dal pontefice e
da' cardinali quanto ne potè, nel dì 19 di
novembre se nè tornò a Gaeta <span class="fnote">[Sozomenus, Hist., tom. 16 Rer. Ital.]</span>. Avvenne
che mentre egli dimorava in Roma,
gl'insolenti Banderesi romani, cioè i capurioni
delle milizie urbane, si levarono a
rumore contra del papa, talmente ch'egli
corse anche pericolo della vita. Il re colle
sue guardie si oppose, e gli riuscì poi
di mettere la concordia fra loro. Scrive
Sozomeno storico ciò succeduto nel mese
di maggio. Abbiam veduto che, secondo
gli Annali Napoletani, Ladislao di ottobre
si trasferì a Roma.
</p>

<p>
Perderono i Fiorentini quest'anno, a
dì 17 di marzo, oppure, come ha Matteo
Griffoni <span class="fnote">[Matthaeus de Griffonibus, Chron. Bonon.,
tom. 18 Rer. Ital.]</span>, nel mese d'agosto, il prode
lor capitano, stato dianzi gran masnadiere
d'Italia, cioè <i>Giovanni Aucud</i>, al quale
fu data con sommo onore sepoltura in
<span class="pagenum" id="Page_861">[861]</span>
Santa Maria del Fiore, dove tuttavia si
mira la di lui memoria. A forza di danari
s'accordarono con <i>Biordo Perugino</i>. Costui,
dopo avere smunto dai Sanesi venti
mila fiorini d'oro, entrò nella Romagna,
e diede il sacco a varie terre. <i>Jacopo di
Appiano</i>, tiranno di Pisa, temendo di costui,
impetrò da <i>Gian-Galeazzo Visconte</i>
quattrocento lancie, ed egli ben volentieri
le spedì colà, per meglio assicurarsi
di quella città. Turbata fu più che mai,
nell'anno presente, la città di Genova
dalla discordia e dalle sedizioni de' Guelfi
e de' Ghibellini <span class="fnote">[Georgius Stella, Annal. Genuens., tom. 17
Rer. Ital.]</span>. Il già doge <i>Antoniotto
Adorno</i> con isforzi novi tentò di risalire
sul trono, e deporre il doge Antonio di
Montaldo. Furono in armi tutte le fazioni.
Veggendo il Montaldo di non potere
resistere alla possanza degli avversarii,
nel dì 24 di maggio, deposte le redini del
governo, si ritirò a Savona, indi a Gavi,
per far guerra alla città. <i>Niccolò di Zoaglio</i>
in luogo suo fu eletto doge; ma per
poco tempo, perchè gli succedette colla
forza <i>Antonio di Guarco</i>, proclamato doge
da buona parte del popolo. Contra di
questo nuovo doge essendo entrato in
Genova <i>Antoniotto Adorno</i>, trovatosi abbandonato
da' suoi, restò prigione; ma
fu rilasciato con varii patti. Sino al dì
ultimo d'agosto Antonio di Guarco tenne
saldo il suo governo: ma, essendo rientrato
in Genova l'Adorno, ed accolto con
sonoro applauso da numeroso popolo,
nella notte precedente al dì 3 di settembre
esso Guarco prese la fuga, e si salvò
anch'egli a Savona. Prevalendo allora i
Ghibellini contra de' Guelfi, attaccarono
il fuoco al palazzo dell'arcivescovo, cioè
di <i>Jacopo del Fiesco</i>, e ad altre case dei
nobili guelfi. Nello stesso dì 3 di settembre
da' suoi parziali fu di nuovo eletto doge
<i>Antoniotto Adorno</i>, ma con restare in armi
i deposti <i>Antonio di Montaldo</i>, e <i>Antonio di
Guarco</i>, i quali mossero le armi straniere
contro la patria per sostenere la pugna.
Infatti nell'anno presente, chiamato da
<span class="pagenum" id="Page_862">[862]</span>
essi il <i>sire di Cossì</i> Franzese, ed assistito
da <i>Carlo marchese</i> del Carretto, e dai nobili
<i>Doria</i>, entrò armato nella riviera occidentale
di Genova, e prese Diano, con
far correre voce di sottoporre quella
contrada al re di Francia. Ma non avendo
tali forze da poter compiere sì vasto
disegno, non tardò molto a ritirarsi.
Restò la città di Genova e tutto il suo
territorio in gran confusione per tali discordie
e per tanti pretendenti.
</p>

<p>
Era, siccome dicemmo, succeduto al
padre nella signoria di Ferrara <i>Niccolò II
marchese d'Este</i> <span class="fnote">[Delayto, Annal., tom. 18 Rer. Ital.]</span>. Contra di questo
giovinetto principe insorse <i>Azzo marchese
Estense</i> figliuolo di quel <i>marchese Francesco</i>
che fuoruscito di Ferrara, e divenuto
generale delle armi di <i>Galeazzo
Visconte</i>, vedemmo far guerra agli Estensi
allora dominanti. Ora anch'egli animato
dall'età del marchese Niccolò incapace
del governo e sotto mano fiancheggiato
da <i>Gian-Galeazzo</i> signor di Milano <span class="fnote">[Gatari, Istor. di Pad., tom. 17 Rer. Ital.]</span>,
cominciò più trame contro lo Stato di
Ferrara, e trasse varii nobili e vassalli
della casa d'Este nel suo partito. <i>Obizzo
da Monte-Garullo</i>, castellano nelle
montagne del Frignano, fu il primo ad
alzar bandiera, con occupar varie castella
di quelle contrade. Accorse l'esercito del
marchese, ed unito coi Lucchesi nemici
del medesimo Monte-Garullo, lo obbligò,
dopo varie battaglie ed assedii, a chieder
mercè. Venne con salvo condotto a Ferrara,
ed ottenne da chi gli prestò fede
più di quel che poteva sperare. Sollevossi
ancora <i>Francesco signor di Sassuolo</i>, ed
aiutato da <i>Azzo signor di Rodea</i>, prese
Monte Baranzone ed altri luoghi in
quelle parti. Era liberal di promesse il
marchese Azzo verso chiunque gli aderiva <span class="fnote">[Delayto, Annal., ubi sup.]</span>;
e, facendo loro sperare alcuno
degli Stati che si doveano conquistare,
od altri premii, sollevò altri vassalli della
casa d'Este contro il marchese Niccolò,
con giugnere a farsi de' partigiani in Ferrara
<span class="pagenum" id="Page_863">[863]</span>
stessa. Tuttavia, a riserva di alcune
terre che si ribellarono, non potè Azzo
far progressi, perchè da Venezia, Bologna
e Firenze vennero nuovi soccorsi a Ferrara;
ed <i>Azzo da Castello</i>, valoroso mastro
di guerra, general del marchese Niccolò,
non solamente fece svanir tutti i disegni
dei nemici, ma anche assediò Castellarano,
finchè tra la vicinanza del verno,
e le genti che segretamente spediva in
aiuto de' ribelli Gian-Galeazzo Visconte,
gli convenne ritirarsi. Ribellatasi nel dì 7
di marzo di quest'anno <span class="fnote">[Hist. Sicula, tom. 24 Rer. Ital.]</span> la città di Catania
a <i>don Martino re</i> di Sicilia, per mare
e per terra fu da lui assediata, e colla
fame forzata a rendersi nel dì 5 d'agosto.
Cento mila fiorini d'oro dovettero pagar
que' cittadini in pena della loro ribellione.
Già pensava <i>Carlo VI re</i> di Francia allo
acquisto di Genova <span class="fnote">[Corio, Istor. di Milano.]</span>; e, per non aver
contrario Gian-Galeazzo Visconte, conchiuse
seco una lega in quest'anno; ed
allora fu <span class="fnote">[Chron. Placent., tom. 16 Rer. Ital.]</span> che il Visconte cominciò ad
inquartar coll'arme sue del biscione i gigli
della real casa di Francia. Anche il <i>sire
di Cossì</i>, a nome di <i>Lodovico</i> divenuto
<i>duca d'Orleans</i> e signore di Asti, cioè del
marito di <i>Valentina Visconte</i> <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span>, nel dì
16 d'ottobre fece lega con <i>Teodoro marchese</i>
di Monferrato, ed in questa entrò
anche <i>Amedeo di Savoia</i> principe della
Morea.
</p>

<hr />
</div>

<div class="chapter">
<h2 class="hidden" id="MCCCXCV">MCCCXCV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxcv</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Bonifazio IX</span> papa 7.</td>
  </tr>
  <tr>
    <td><span class="smcap">Venceslao</span> re de' Romani 18.</td>
  </tr>
</table>

<p>
Con sommo zelo si adoperò in questo
anno <span class="fnote">[Raynaldus, Annal. Eccles.]</span> <i>Carlo VI re</i> di Francia coll'Università
di Parigi per estinguere il pernicioso
scisma della Chiesa di Dio, e spedì ambasciatori
all'<i>antipapa Benedetto</i>, con proporgli
varie maniere per giugnere alla riunione.
<span class="pagenum" id="Page_864">[864]</span>
Cercò l'astuto ogni sutterfugio per
sottrarsi alla cessione, e solamente si appigliò
al ripiego di abboccarsi e di trattare
con <i>papa Bonifazio</i>, ben riflettendo che mai
per tal via non sarebbe seguito accordo
alcuno. In questi tempi il pontefice Bonifazio
attese a fortificarsi in Roma, con ridurre
lo stesso Campidoglio in forma di
fortezza: del che mormoravano non poco
i Romani. Ma i maggiori suoi pensieri
erano rivolti a dar vigore al <i>re Ladislao</i>,
per desiderio di veder detronizzato il nemico
<i>re Lodovico d'Angiò</i>, signoreggiante
in Napoli. Spedì pertanto ad esso Ladislao
un gran rinforzo di galee ed assai brigate
di combattenti, acciocchè si portasse allo
assedio di Napoli <span class="fnote">[Theodericus de Niem, Histor.]</span>. In premio di tai
soccorsi impetrò che il re investisse del
ducato di Sora i pontificii nipoti. Ora Ladislao,
uniti che ebbe tutti i suoi baroni e
le forze sue, nell'aprile di quest'anno si
portò all'assedio di Napoli <span class="fnote">[Giornal. Napolet., tom. 21 Rer. Ital.]</span>, strignendo
quella nobil città per mare e per terra.
Entro d'essa il re Lodovico, fornito di
copiosa cavalleria niun timore, mostrava.
Durò l'assedio sino al dì 15 di maggio,
in cui, sopraggiunte quattro galee di Provenza,
diedero la caccia alle pontificie, e
furono cagione che Ladislao levasse il
campo, e si ritirasse ad Aversa e poscia
a Gaeta colle mani piene di mosche. Per
maneggio de' Sanseverini l'almirante <i>duca
di Sessa</i> di casa Marzano si staccò da
lui, e si unì col re Lodovico. Nel dì 26
di dicembre Ladislao maritò con Andrea
da Capoa <i>Costanza di Chiaramonte</i>, stata
sua moglie, e ripudiata. Andando essa a
marito, pubblicamente nella piazza di
Gaeta piagnendo disse al novello sposo,
doversi egli tenere per ben fortunato,
dacchè avrebbe da lì innanzi per concubina
la moglie del re Ladislao. Gran dispiacere
e pietà recarono a tutti queste
parole. Ma in tempi sì sconcertati le iniquità
maggiori trovavano passaporto.
</p>

<p>
L'anno fu questo in cui <i>Gian-Galeazzo</i>,
deposto il basso e miserabile titolo
<span class="pagenum" id="Page_865">[865]</span>
di conte di Virtù <span class="fnote">[Annal. Mediolan., tom. 16 Rer. Ital. Corio,
Istoria di Milano.]</span>, prese quello di duca
di Milano. Si procacciò egli questa onorevol
dignità da <i>Venceslao re de' Romani</i>,
per quanto fu creduto, collo sborso di
cento mila fiorini d'oro. Il privilegio a
lui conceduto da esso Venceslao in Praga
nel dì primo di maggio dell'anno presente,
vien riferito negli Annali Milanesi.
Quivi egli è dichiarato duca di Milano a
titolo di feudo con tutti gli onori e l'autorità
competente a sì sublime grado.
Nell'anno seguente, con altro diploma
dato in Praga nel dì 13 d'ottobre, lo
stesso Venceslao confermò al medesimo
Gian-Galeazzo il <i>ducato di Milano</i>, e insieme
la<i> contea di Pavia</i>, colle altre città
e terre da lui possedute e dipendenti dall'imperio:
cioè <i>Brescia, Bergamo, Como,
Novara, Vercelli, Alessandria, Tortona,
Bobbio, Piacenza, Reggio, Parma, Cremona,
Lodi, Crema, Soncino, Borgo San Donnino,
Verona, Vicenza, Feltro, Belluno,
Bassano, Sarzana, Carrara</i>, ed altre terre
e ville con più ampia autorità. Non v'intervenne
l'assenso degli elettori, i quali
poscia fecero a Venceslao un reato di
tal concessione. Ora nel dì 5 di settembre,
o piuttosto, come ha il Delaito <span class="fnote">[Delayto, Annal., tom. 18 Rer. Ital.]</span>,
nel dì 8 d'esso mese, festa della Natività
della Vergine, si diede, con ammirabil
sontuosità in Milano esecuzione alla grazia,
avendo <i>Benesio Camsinich</i>, deputato
da Venceslao, conferito il manto e le altre
insegne ducali al nuovo duca <span class="fnote">[Chron. Placent., tom. 16 Rer. Ital.]</span>. Fu
onorata questa magnifica funzione, di
cui, oltre all'autore degli Annali di Milano,
lasciò anche il Corio una copiosa
relazione, da molti vescovi, dagli ambasciatori
di quasi tutti i potentati d'Italia,
e da innumerabil popolo, e festeggiata da
suntuosissime giostre, tornei, conviti ed
altri pubblici divertimenti; nè da gran
tempo avea veduto l'Italia sì maestosi
solazzi. Prese dunque il Visconte da lì
innanzi il nome di <i>Gian-Galeazzo duca
<span class="pagenum" id="Page_866">[866]</span>
di Milano e conte di Pavia</i> <span class="fnote">[Delayto, Annal., tom. 18 Rer. Ital.]</span>. Maggiori
sforzi fece in quest'anno il <i>marchese Azzo
Estense</i> contra del <i>marchese Niccolò</i> signor
di Ferrara. Con promettere Comacchio
e la riviera di Filo ad <i>Obizzo</i> e
<i>Pietro da Polenta,</i> signori di Ravenna e
Cervia, li guadagnò al suo partito. Allettò
ancora con danari ed altre promesse
<i>Cecco degli Ordelaffi</i> signore di Forlì.
Ma sopra tutti s'impegnò in favore di lui
<i>Giovanni conte di Barbiano</i>, uomo solito
a pescare nel torbido. Raunato un esercito
di Romagnuoli, nel dì 20 di gennaio
s'inviarono questi alla volta di Ferrara.
Ma quando men sel pensavano, essendo
venute loro incontro le milizie e il naviglio
di Ferrara, nel passare che essi faceano
il Po di Primaro, furono sconfitti
e obbligati a tornarsene indietro. Ora
giacchè il marchese Azzo tuttodì andava
ordendo nuovi tradimenti contro la persona
del picciolo marchese Niccolò, e dei
suoi consiglieri e tutori, venne in mente
a questi ultimi di valersi de' medesimi
mezzi per isbrigarsi una volta da guerra
sì dispendiosa, credendo lecito tutto contra
di un indebito perturbator dello Stato,
già processato e condannato con taglia.
</p>

<p>
Pertanto, trovandosi il <i>marchese Azzo</i>
nelle terre di Giovanni conte di Barbiano <span class="fnote">[Ammirat., Istoria Fiorentina, lib. 16.]</span>
trattarono, con esso conte di farlo
uccidere, promettendogli in ricompensa
la ricca e nobil terra di Lugo, e quella
di Conselice, oltre ad una buona somma
di danaro, che si dice ascendesse a trenta
mila fiorini d'oro. Seguì l'accordo nel
mese di marzo; fu mandato Giovanni da
San Giorgio, come persona fidata, da Ferrara,
che si accertasse della morte di Azzo.
Ma memorabil sempre sarà la truffa che
il conte di Barbiano fece in questa occasione <span class="fnote">[Chronica di Bologna, tom. 18 Rer. Ital. Matthaeus
de Griffon., tom. eod.]</span>.
Dacchè il marchese Azzo fu
ben riconosciuto dal deputato ferrarese,
si ritirò esso Azzo in una vicina camera,
dove immediatamente fece vestir de' suoi
<span class="pagenum" id="Page_867">[867]</span>
abiti e del suo cappuccio un tal Cervo
da Modena, familiare del conte, che gli
si rassomigliava non poco. Scagliatisi poi
addosso a questo misero innocente gli
sgherri, a forza di pugnalate il tolsero di
vita, avendolo specialmente ferito nel
volto. Le grida e gli urli erano uditi dall'incauto
messo ferrarese, che, dipoi entrato,
vide steso a terra, e conobbe morto
il creduto marchese Azzo. Dopo avere
spedita la nuova a Ferrara, andò egli
tosto coi segnali a lui confidati a dare il
possesso delle terre di Lugo e Conselice
a <i>Giovanni conte di Barbiano</i>, che le tenne
per sè, ed anche per giunta fece prigioni
le guarnigioni estensi, le quali poi
convenne riscattar con danaro. Grande
strepito fece per tutta Italia questo avvenimento;
ma Iddio, che non paga ogni
sabbato sera, raggiunse a suo tempo questo
manipolator di tradimenti. Ne furono
sì irritati i Veneziani, Fiorentini, Bolognesi,
e i signori di Mantova e di Padova,
che tutti inviarono nuovi rinforzi
di gente a Ferrara, co' quali gran guerra
fu cominciata contro le terre d'esso
conte di Barbiano, con dare il guasto a
tutto il paese, e piantar bastie in più siti.
Crebbero, ciò non ostante, le segrete cabale
dei <i>marchese Azzo</i>; trovò in Ferrara
non pochi disposti ad una gran congiura;
passò nell'aprile con quanti armati
potè ottenere dal conte di Barbiano
sul Ferrarese; ed accorsero in servigio
di lui a migliaia i villani, allettati da voce
sparsa del secolo d'oro sotto di lui. Già
egli s'inviava verso Ferrara, quando nel
dì 16 d'aprile, arrivato alla villa di Porto,
si vide in faccia l'esercito ferrarese,
con cui volontariamente s'era venuto a
congiungere <i>Astorre de' Manfredi</i> signor
di Faenza seco menando secento uomini
d'armi. Si attaccò una crudel battaglia;
vi fu messo a fil di spada più d'un migliaio
di que' villani; sterminata copia
s'ebbe di prigioni, e contossi fra loro il
<i>marchese Azzo</i>, preso dal <i>conte Corrado
di Altimberg</i> Tedesco. Fecero il possibile
i Ferraresi per averlo in mano, ma l'accorto
<span class="pagenum" id="Page_868">[868]</span>
Astorre il fece condurre nelle carceri
di Faenza: con che respirò l'afflitta
Ferrara. Si andava in questi tempi sempre
più rinforzando di gente <i>Gian-Galeazzo</i>
duca di Milano, con aver egli fra
le altre provvisioni condotto al suo soldo
il <i>conte Alberico da Barbiano</i>, famoso capitano,
dopo averlo co' proprii danari riscattato
dalla prigionia nel regno di Napoli.
Continua gelosia davano questi ed
altri segreti andamenti del duca ai collegati,
e massimamente a <i>Francesco signore
di Mantova</i>: il perchè neppur essi
lasciavano di far preparamenti per difendersi
dalle insidie di questo potente e
industrioso avversario.
</p>

<hr />
</div>

<div class="chapter">
<h2 class="hidden" id="MCCCXCVI">MCCCXCVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxcvi</span>. Indiz. <span class="smcap lowercase">IV</span>.</td>
  </tr>
  <tr>
    <td><span class="smcap">Bonifazio IX</span> papa 8.</td>
  </tr>
  <tr>
    <td><span class="smcap">Venceslao</span> re de' Romani 19.</td>
  </tr>
</table>

<p>
In quest'anno ancora molti passi furono
fatti per tentare la riunion della
Chiesa dai re di Francia, Inghilterra,
Aragona e Castiglia. Il mezzo più proprio
sembrava quello della cessione, cioè che
amendue i pretendenti rinunziassero la
dignità, per divenire all'elezione d'un
solo. Ma abborrendo troppo l'oramai scoperto
ambizioso <i>antipapa Benedetto</i> questo
ripiego, l'università di Parigi appellò
da lui al papa futuro legittimamente eletto <span class="fnote">[Raynaldus, Annal. Eccles.]</span>.
Furono anche spediti ambasciatori
a <i>papa Bonifazio</i> per esortarlo alla
cessione; trovarono anche lui più alieno
dell'altro da questa risoluzione. Tornarono
in quest'anno i Perugini all'ubbidienza
d'esso pontefice, e in grazia di lui
fu rimesso <i>Biordo de' Michelotti</i>, che avea
occupata quella città, Orvieto ed altri
luoghi. Vien ciò riferito da Sozomeno <span class="fnote">[Sozomenus, Hist., tom. 16 Rer. Ital. Theodoricus
de Niem, Hist. Aretin. Hist. Florentin.]</span>,
con aggiungere che Biordo ritenne Todi,
Orvieto ed altre terre, con pagare l'annuo
censo alla Chiesa romana. Seguitò
nel regno di Napoli la guerra, ma senza
impresa degna di menzione. In Sicilia il
<span class="pagenum" id="Page_869">[869]</span>
<i>re don Martino</i> giovane continuò ad abbassar
la fazione contraria, che aderiva
al partito di papa <i>Bonifazio IX</i>, giacchè
quel re favoriva l'antipapa; ed essendo
mancato di vita <i>Giovanni re d'Aragona</i>,
Martino, padre d'esso Martino giovane,
fu chiamato alla successione di quel regno;
il che fu cagione che (non so se in
questo o nel seguente anno) con quella
corona di nuovo si riunisse la Sicilia.
<i>Giovanni dall'Aceto</i> <span class="fnote">[Sozomenus, Hist., tom. 16 Rer. Ital.]</span> impadronitosi
della città di Fermo, talmente colle sue
crudeltà fece perdere la pazienza al popolo,
che sul principio di giugno si mosse
a rumore contra di lui. Rifugiatosi egli
nel castello, chiamò aiuto dal <i>conte di
Carrara</i>. Entrato questi nella fortezza,
piombò poi addosso ai cittadini colle sue
genti, e li mise in rotta, molti uccidendone.
Il resto si sottrasse colla fuga al
furore del tiranno: laonde quella città
rimase desolata. Fu in quest'anno, nel
dì 16 ovvero 17 di maggio, stabilita pace
e lega in Firenze fra il <i>duca di Milano,
Fiorentini, Pisani, Sanesi, Perugini, Bolognesi,
Lucchesi</i>, il <i>marchese di Ferrara</i>, i
signori di <i>Padova</i>, di <i>Mantova</i>, di <i>Faenza</i>
e d'<i>Imola</i>, i <i>Malatesti</i> ed altri. Con questi
artifizii <i>Gian-Galeazzo</i> cercava di tener
a bada e addormentare chi poteva
opporsi ai suoi segreti disegni; ma non
gli venne fatto, come s'era figurato <span class="fnote">[Delayto, Annal., tom. 18 Rer. Ital. Ammirat.,
Istor. Fiorentina, lib. 16.]</span>.
Conchiusero i sempre vigilanti Fiorentini
nel dì 24 ossia 29 di settembre una
lega con <i>Carlo VI re</i> di Francia, in cui
furono compresi gli altri lor collegati,
cioè i <i>Bolognesi</i>, il <i>marchese di Ferrara</i>,
e i signori di <i>Mantova</i> e di <i>Padova</i>. Pensarono
con ciò di metter freno alle voglie
di Gian-Galeazzo duca di Milano; e
il re vi consentì volentieri, pel motivo
che fra poco accennerò.
</p>

<p>
Neppure in quest'anno si provò quiete
negli Stati del <i>marchese di Ferrara</i> <span class="fnote">[Delayto, ut supra.]</span>.
<i>Francesco signor di Sassuolo</i>, nemico di
<span class="pagenum" id="Page_870">[870]</span>
esso marchese, dopo essersi compromesso
in <i>Astorre de' Manfredi</i>, e aver depositata
in mano di lui quella nobil terra,
per tradimento se la ripigliò. E <i>Giovanni
conte di Barbiano</i> con un grosso
corpo di cavalleria e fanteria, assistito
dai nobili Grassoni, venne fino a Vignola
ed, essendosi impadronito di quella terra
nel dì primo d'ottobre, coll'assedio forzò
anche la rocca a rendersi a patti, senza
però mantener egli la parola data a quella
guarnigione. Maggiori furono le inquietudini
in Toscana <span class="fnote">[Bonincontrus, Annales, tom. 21 Rer. Ital.]</span>, perchè fra i <i>Lucchesi</i>
e <i>Pisani</i> seguirono varie ostilità.
Erano i Lucchesi protetti ed aiutati dai
Fiorentini, e stavano uniti con loro i
<i>Gambacorti</i> banditi di Pisa. Laonde <i>Jacopo
d'Appiano</i> signore ossia tiranno di Pisa,
che stava attaccato forse al duca di Milano,
gli dimandò soccorso. Fece vista il
duca, colle sue solite arti, di licenziar il
conte <i>Alberico da Barbiano</i>, e questi nel
novembre con alcune migliaia di cavalli
si portò nel territorio di Pisa <span class="fnote">[Sozomenus, Hist., tom. 16 Rer. Ital.]</span>. Colà
ancora passò pel Sanese il <i>conte Giovanni
di Barbiano</i> con altre genti, di maniera
che, comprendendo vicina la guerra, i
Fiorentini assoldarono nuovi armati, ne
ottennero dai lor collegati, e crearono
general dell'armata loro <i>Bernardone</i> Spagnuolo,
oppur di Guascogna, che menò
seco seicento cavalli e ducento fanti. I
fatti di Genova diedero in quest'anno
molto da parlare all'Italia <span class="fnote">[Georgius Stella, Annal. Genuens., tom. 17
Rer. Ital.]</span>. <i>Antoniotto
Adorno</i> doge di quella repubblica, trovandosi
in mezzo a varie fazioni e a
molti avversarii, troppo ben vedea che
traballava il suo trono. Teneva ben egli
a' suoi servigi quattro mila fanti e mille
cavalli, ma poco era questo al bisogno,
stante il trovarsi egli mal sicuro in casa,
ed essendo fuor di Genova continuamente
in armi <i>Antonio da Montaldo</i> ed <i>Antonio
di Guarco</i>, dogi deposti, e suoi fieri nemici.
Il peggio fu che questi due ricorsero
<span class="pagenum" id="Page_871">[871]</span>
per avere aiuto a <i>Gian-Galeazzo</i>
duca di Milano, principe che in ogni imbroglio
d'Italia sapeva aver mano; e
tanto più s'interessò in questo, perchè,
sperando di arrivare all'acquisto di quella
potente città, contribuì loro un grosso
corpo di combattenti. Conobbe allora
l'Adorno che a guarire i mali della patria
sua occorreva un più potente rimedio;
e questo altro non poteva essere
che quel di sottomettere Genova a qualche
gran principe, la cui possanza ed autorità,
volere o non volere, riunisse i discordi
animi de' cittadini. Co' suoi consiglieri
dunque ed aderenti mise in consulta
l'affare. Furono proposti <i>Lodovico
duca d'Orleans</i>, padrone d'Asti, e il <i>duca
di Milano</i>; anzi lo stesso duca, penetrato
questo disegno, spedì colà i suoi ambasciatori
per accudire al mercato. Ma le
inclinazioni di Antoniotto Adorno erano
verso il <i>re di Francia Carlo VI</i>, e la vinse
in fine la di lui volontà.
</p>

<p>
Mandò egli a Parigi un suo deputato
a farne l'offerta. Era Carlo VI principe
dotato di bellissimi talenti, ma suggetto
ad un deplorabil incomodo di sanità,
perchè di tanto in tanto cadeva in alienazione
di mente, anzi in frenesia, per
cui, se non si fosse provveduto, avrebbe
ucciso i suoi più cari. Godeva nondimeno
degl'intervalli quieti, ne' quali si dava
a conoscere savio ed amabilissimo principe.
Fu accettata l'esibizione con patto
segreto di pagare all'Adorno quaranta
mila fiorini d'oro, e di dargli due castella
in Francia, e con altri pubblici
patti in favore della città, espressi nello
strumento stipulato in Genova stessa nel
dì 25 d'ottobre, che si leggono negli Annali
Genovesi. Ora nel dì 27 di novembre
<i>Antoniotto Adorno</i>, col rinunziare la
sua dignità, lasciò entrare in possesso di
quel dominio gli uffiziali del re di Francia,
ritenendo nondimeno per qualche
tempo ancora quel governo col titolo di
governatore regio. Sommamente dispiacque
a <i>papa Bonifazio</i>, e non meno increbbe
al <i>duca di Milano</i> la risoluzion di
<span class="pagenum" id="Page_872">[872]</span>
quel popolo, al veder deluse le sue speranze,
e di più a' suoi confini un sì potente
monarca; ma gli convenne dissimular
la rabbia con applicarsi a sfogarla
altrove. Guerra fu in quest'anno <span class="fnote">[Benvenuto da S. Giorgio, Istoria del Monferrato,
tom. 23 Rer. Ital. Corio. Istor. di Milano.]</span> fra
<i>Teodoro marchese</i> di Monferrato ed <i>Amedeo
principe</i> della Morea, assistito da <i>Lodovico
conte</i> di Savoia. Durò essa un anno.
Per tradimento fu occupata al Monferrato
dal principe suddetto la bella
terra di Montevico, oggidì appellata Monreale,
città non più da lì innanzi restituita.
All'incontro, <i>Facino Cane</i> Casalasco,
che già avea cominciato ad acquistar
grido nelle armi, tolse ai principi
savoiardi due castella, ed inferì non pochi
danni al Piemonte. Fecero poi questi
principi nell'anno seguente un compromesso
delle lor differenze nel <i>duca di
Milano</i>, il quale differì molto, anzi non
mai pronunziò alcun laudo, così esigendo
la sua fina politica.
</p>

<hr />
</div>

<div class="chapter">
<h2 class="hidden" id="MCCCXCVII">MCCCXCVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxcvii</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Bonifazio IX</span> papa 9.</td>
  </tr>
  <tr>
    <td><span class="smcap">Venceslao</span> re de' Romani 20.</td>
  </tr>
</table>

<p>
Nuovi tentativi in quest'anno ancora
furono fatti dai re oltramontani per indurre
<i>papa Bonifazio</i> alla cession del papato <span class="fnote">[Raynaldus, Annal. Eccles.]</span>.
Così bene seppe parlare un certo
Roberto romito franzese, che l'avea
tratto alla risoluzion di convocare un
concilio, in cui si decidesse quell'importante
controversia, facendogli credere
che l'antipapa non s'attenterebbe ad intervenirvi.
Ma da lì a due giorni la madre,
i fratelli ed altri parenti del papa
con varii mondani motivi gli fecero cambiar
pensiero. Secondochè abbiamo dal
Bonincontro <span class="fnote">[Bonincontrus, Annal. tom. 21 Rer. Ital.]</span>, in quest'anno tentarono
i Romani di ribellarsi ad esso pontefice.
Egli, che non era figliuolo della paura,
fece prendere i delinquenti, e coll'ultimo
loro supplizio si liberò dal soprastante
<span class="pagenum" id="Page_873">[873]</span>
pericolo. I Giornali Napoletani <span class="fnote">[Giornal. Napol., tom. 15 Rer. Ital.]</span>, che
raccontano questo ed altri fatti fuori del
loro sito, dicono che tredici furono i
giustiziati, in casa de' quali si trovarono
le bandiere del <i>conte di Fondi</i>, autore di
essa congiura. Cominciarono in questo
anno a declinar gl'interessi di <i>Lodovico
d'Angiò re</i> dimorante in Napoli. Terra
di Lavoro già ubbidiva al <i>re Ladislao</i>, nè
restavano in potere dell'Angioino se non
le terre del Ponte di Capoa. Trovandosi
all'assedio di esse Luigi di Capoa, d'un
colpo di bombarda vi restò ucciso. Con
tutto ciò furono quelle fortezze dipoi obbligate
alla resa. Il Bonincontro narra
altri avvenimenti del regno di Napoli,
come spettanti all'anno presente. Perchè
io dubito che possano appartenere al seguente,
chieggo licenza di parlarne allora.
Procurò <i>Gian-Galeazzo</i> duca di
Milano di tirare al suo servigio tutti
quanti potè gli uomini d'armi d'Italia, e
raunato con ciò un poderoso esercito di
cavalieri e fanti <span class="fnote">[Corio, Istor. di Milano.]</span>, all'improvviso, parte
per terra e parte colle navi per Po, lo
spinse nel dì 5 d'aprile addosso a <i>Francesco
Gonzaga</i> signore di Mantova, con
far precedere le ragioni, che i potenti
hanno sempre in saccoccia, di rompere
la tregua che tuttavia durava. Consistevano
queste specialmente nel rammemorare
l'aver il Gonzaga data la morte a
<i>Caterina Visconte</i> figliuola di Bernabò,
quando egli medesimo avea dianzi tolta
la vita e gli Stati allo stesso Bernabò, e a
due suoi figliuoli, e tuttavia perseguitava
gli altri figliuoli del medesimo suo zio.
Ed acciocchè non potesse venir soccorso
dalla Toscana al Gonzaga, ordinò al <i>conte
Alberico da Barbiano</i> suo generale, la cui
armata avea passato il verno sul Pisano,
con gravissimo peso di que' popoli, di assalire
i Fiorentini, mostrando d'essere
capo di compagnia, e non già dipendente
dagli ordini suoi.
</p>

<p>
Quanto a questa guerra della Toscana,
<span class="pagenum" id="Page_874">[874]</span>
aveano creduto i Fiorentini di poterla
risparmiare, con essersi tanto maneggiati,
che aveano condotto ad un'amichevol
pace i Lucchesi e i Pisani, le gare
de' quali aveano tirate in Toscana le armi
lombarde <span class="fnote">[Ammirat., Istor. Fiorentina, lib. 16.]</span>. Ma si trovarono ingannati.
Il duca volea la guerra anche
in quelle parti; e <i>Jacopo d'Appiano</i> signor
di Pisa, nemico fiero, benchè non aperto,
de' Fiorentini, accendeva forte il fuoco;
e tentò ancora di togliere loro San
Miniato con una congiura che non fu
ben condotta a fine. Entrò dunque il
conte Alberico ostilmente nel dì 5 d'aprile
colle sue forze nel territorio di Firenze,
saccheggiando ora una ed ora un'altra
parte, fin quasi alle porte di Firenze.
Erano forti di gente anche i Fiorentini;
e <i>Bernardone</i> lor generale con <i>Paolo Orsino,
Giovanni Colonna</i> ed altri condottieri
d'armi, siccome uomo ben pratico
del suo mestiere, accorrendo ovunque
richiedea il bisogno, tenne sempre i nemici
in freno, nè loro permise di riportar
vantaggio alcuno di rilievo. Riuscì
anche alla sottile accortezza de' Fiorentini
di staccare dal servigio del duca di
Milano <i>Biordo Perugino</i> con cinquecento
lancie del seguito suo. Comparì ancor
qui qual fosse la fede del <i>conte Giovanni
da Barbiano</i>. Era egli condotto dal duca,
ma all'improvviso si partì da lui, e con
cinquecento barbute passò al servigio
dei Bolognesi, nemici del duca. Diversamente
passava la guerra in Lombardia <span class="fnote">[Gatari, Istor. di Pad., tom. 17 Rer. Ital. Delayto,
Annal., tom. 18 Rer. Ital.]</span>.
Con potentissimo esercito di cavalli
e fanti, siccome dicemmo, circa il
principio d'aprile <i>Jacopo del Verme</i> generale
del Visconte occupò Marcheria ai
Mantovani, e quindi passò alla parte superiore
di Borgoforte col disegno d'entrare
nel serraglio di Mantova. Dalla
banda ancora del Veronese con altro
esercito si mosse a quella volta <i>Ugolotto
Biancardo</i>, governator di Verona per
esso duca.
</p>

<p>
<span class="pagenum" id="Page_875">[875]</span>
</p>

<p>
Trovavasi mal preparato per questa
visita il signor di Mantova. Implorò tosto
aiuto dai collegati, e gliene inviarono i
Fiorentini e Bolognesi, siccome ancora il
signore di Padova, quei di Ravenna, di
Rimini e di Faenza. <i>Niccolò marchese</i> di
Ferrara, che era allora giunto all'età di
anni tredici e di tre mesi, ed avea presa
per moglie <i>Gigliola</i>, figliuola del signor
di Padova, vi spedì per Po una flotta di
galeoni armati. Fu dichiarato capitan generale
dell'esercito della lega <i>Carlo Malatesti</i>,
uomo prode e cognato dello stesso
signore di Mantova. La mira particolare
di Jacopo del Verme era di espugnare e
rompere il ponte posto da' Mantovani sul
Po a Borgoforte; ma così virilmente fu
esso difeso dai collegati, benchè inferiori
di gente, che per gran tempo rimasero
inutili tutti i suoi sforzi; anzi un ponte da
esso Verme fabbricato in Po venne fracassato
dal valore degli avversarii. Fu anche
impedito il passaggio del Mincio ad <i>Ugolotto
Biancardo</i>, il quale poscia s'impadronì
di Mellara, terra del Ferrarese, negli
anni addietro impegnata per bisogno di
danari dai tutori del marchese al signore
di Mantova. Durò il fiero contrasto di
queste armate sino al dì 14 di luglio col
continuo esercizio delle bombarde e dei
verrettoni, e colla strage di molti da ambedue
le parti; ma in quel dì una scossa
terribile riportarono i collegati. Aveva il
duca di Milano anch'egli una poderosa
flotta di galeoni armati in Po; ora Jacopo
del Verme, spirando in quei dì un vento
gagliardo a lui favorevole, spinse contro
il ponte di Borgoforte alcune zatte
piene di canne, oglio, pece ed altre materie
combustibili, e, per quanta resistenza
facessero i difensori, non poterono trattenerle
dall'unirsi al ponte e di bruciarlo,
colla morte di circa mille uomini d'arme
che vi erano sopra. Nè qui terminò la rovina.
Calata furiosamente l'armata navale
milanese pel Po addosso alla ferrarese,
prese molti di que' legni, mise il resto in
fuga, lasciandovi la vita assai gente o annegata
o uccisa. Ciò fatto, entrarono nel
<span class="pagenum" id="Page_876">[876]</span>
dì 25 di luglio vittoriosi nel serraglio di
Mantova, dopo aver fatto un ponte sul fiume,
e ripulsato il <i>Gonzaga</i>, che era ivi
alla difesa con <i>Malatesta de' Malatesti</i> ed
altri valorosi uffiziali. Stesero i Milanesi
il saccheggio sino alla porta Cerese di
Mantova, con fare immenso bottino di bestiame
e di robe, perchè quegli abitanti
si credeano ivi sicuri.
</p>

<p>
Per questo terribil colpo ebbe a disperarsi
<i>Francesco Gonzaga</i> <span class="fnote">[Delayto, Annal., tom. 18 Rer. Ital. Corio,
Istor. di Milano.]</span>; e tanto più
perchè non tardò <i>Jacopo del Verme</i> a mettere
un forte assedio alla terra di Governolo,
per serrare affatto il passo ai soccorsi
stranieri. Concorse parimente a quell'assedio
dalla parte di Verona coll'altro
suo esercito <i>Ugolotto Biancardo</i>, e v'intervenne
per Po anche la flotta navale del
duca. Ma il generoso <i>Carlo Malatesta</i>, dopo
aver incoraggito, colla speranza di
gagliardi soccorsi, il Gonzaga, in persona
passò a Venezia, Ferrara e Bologna, sollecitando
ognuno a non lasciar perire il
signore di Mantova, la cui perdita si sarebbe
tirata addosso quella de' vicini. Per
tanto si armarono in Venezia sette galee
e molte barche; in Ferrara si fece gran
preparamento di galeoni; i Bolognesi v'inviarono
il <i>conte Giovanni da Barbiano</i> con
cinquecento lancie, ed altre genti furono
prese al soldo dal signore di Mantova.
Già Governolo era quasi ridotto all'agonia,
quando Carlo Malatesta, passato il
Po verso il Bondeno coll'esercito suo nel
dì 24 d'agosto festa di san Bartolomeo <span class="fnote">[Gatari, Istoria di Padova, tom. 17 Rer. Ital.]</span>,
assalì l'armata d'<i>Ugolotto Biancardo</i>,
e riuscì a lui di entrare in Governolo,
e di vettovagliarlo, siccome ancora
venne fatto alla flotta ferrarese, dopo
un atroce combattimento, di obbligare
alla ritirata la milanese al ponte fabbricato
dal Verme. Arrivò dipoi a Governolo
il signor di Mantova con quante soldatesche
egli potè seco condurre, e calarono
pel Mincio anche tutte le sue barche
armate. Ora, senza perdere tempo, nel dì
<span class="pagenum" id="Page_877">[877]</span>
28 d'agosto l'armata terrestre de' collegati
diede una furiosa battaglia a quella
del Biancardo, con metterla in rotta; e
nel medesimo tempo la flotta navale dei
Ferraresi e Mantovani colle galee suddette
assalì la milanese con tal empito, che
la sbaragliò e sconfisse. Queste due vittorie
produssero con poca fatica la terza;
perchè l'esercito grande di <i>Jacopo del
Verme</i>, accampato nel serraglio contro a
Governolo, al vedere la rovina dell'altro
campo e delle lor navi, senza poter soccorrere
nè agli unì nè agli altri, preso da
panico spavento, ad altro non pensò che
a salvarsi colla fuga, lasciando indietro
buona parte delle tende e del bagaglio.
Circa due mila cavalli vennero in potere
de' vincitori, gran copia di vettovaglia e
merci, e cinquanta navi armate, oltre ad
altre settanta di negozianti venuti per provvedere
l'armata milanese. Un giorno solo
guastò tutta la tela sì felicemente condotta
fin qui dal duca di Milano. È da vedere la
Storia Padovana di Andrea Gataro, dove
diffusamente si veggono descritti così stravaganti
avvenimenti. Abbiamo dagli Annali
Milanesi <span class="fnote">[Annales Mediolan., tom. 16 Rer. Ital.]</span> che il duca di Milano fece
morir d'orrida morte Pasquino Capello
suo segretario, imputato di avere scritta
una lettera, senza contezza del padrone,
che chiamava Jacopo del Verme a Pavia;
il che fu cagione della rotta suddetta. Si
venne poi in chiaro, che la lettera era stata
finta da <i>Francesco Gonzaga</i>: del che
molto s'afflisse il duca di Milano.
</p>

<p>
Solenni allegrezze per sì prosperosi
successi furono fatte da tutte le città dei
collegati. Venne anche assediata da essi
la terra di Mellara, e nel dì 27 di settembre
racquistata. Ma <i>Gian-Galeazzo Visconte</i>
era un forte colosso, ad atterrar
il quale altre scosse che le suddette, si
ricercavano. Oltre il far ritornare dalla
Toscana in Lombardia il <i>conte Alberico</i>
da Barbiano col più della sua armata <span class="fnote">[Ammirati, Istoria Fiorentina, lib. 16. Corio,
Istor. di Milano.]</span>,
prese al suo soldo <i>Facino Cane</i> da Casale
<span class="pagenum" id="Page_878">[878]</span>
con cinquecento lancie; rifatta, anzi
accresciuta di molto la sua flotta navale,
ordinò nel dì 29 d'ottobre che essa
tornasse sul territorio di Mantova. Trovò
questa a Borgoforte le navi armate del
signore di Mantova e del marchese di
Ferrara; e messele in rotta, prese tre
galee e venticinque galeoni con tutto l'armamento
e gli uomini. Oltre a ciò, arrivato
il conte Alberico colle sue genti,
entrò di nuovo nel serraglio di Mantova,
spianò tutte le fosse e fortezze mantovane,
e portò la desolazione sino alle porte
di Mantova. Ecco dunque di nuovo in peggiore
stato di prima Francesco da Gonzaga,
il quale avea già perduto Marcheria,
Luzzara, Suzara, Solferino ed altri luoghi,
e già temeva l'ultima rovina. Volle
Dio che, accostandosi il verno, si ritirarono
dal Mantovano le milizie del Visconte.
Con tutto ciò il male stato, in cui
egli si trovava, diede impulso alla <i>repubblica
di Venezia</i> per entrar anch'essa
nella lega contra del duca di Milano.
Inoltre s'ingegnarono i Veneziani e Fiorentini
di tirare al soldo loro il <i>duca di
Austria</i> con alcune migliaia di soldati.
Ma perchè il duca Gian-Galeazzo, avendo
scoperto questo negoziato, nè volendo
avere i Veneziani e quel duca, sì poderosi
principi, addosso, propose partiti di
tregua o pace; oppure perchè Francesco
Gonzaga, stanco di questo brutto giuoco,
si scoprì segretamente trattare col duca
di Milano: lasciato andare l'Austriaco,
i collegati diedero orecchio alla tregua, o
pace proposta. Tutto il verno passò nel
maneggio d'essa, siccome cosa desiderata
da ognuno.
</p>

<p>
Contuttochè Genova si governasse a
nome del <i>re di Francia</i>, e paresse che il
rispetto di quel monarca dovesse tenerla
in quiete <span class="fnote">[Georgius Stella, Annal. Genuens., tom. 18
Rer. Italic.]</span>, pur, come prima, continuava
ad essere in tempesta. <i>Antonio di Montaldo,
Antonio di Guarco</i> non cessavano
di farle guerra, nè mancavano altri nemici
entro e fuori di casa. Perciò, o sia
<span class="pagenum" id="Page_879">[879]</span>
che <i>Antoniotto Adorno</i>, veggendosi poco
sicuro, procurasse d'avere un successore
nel governo, o che tali fossero i patti:
<i>Carlo re di Francia</i> mandò colà a reggere
quella città <i>Valerando di Lucemburgo</i>,
conte di Lignì e di San Paolo. Arrivò
questi a Genova nel dì 18 di marzo con
ducento uomini d'armi e molti nobili, ed
altre genti venute al suo soldo; e prese
le redini del governo, con farsi ben rispettare
e ubbidire, ed ebbe in suo potere il
castelletto e le altre fortezze. Ridusse
non solamente Savona e Porto Maurizio
all'ubbidienza del re, ma anche il resto
delle terre di quella repubblica, di modo
che per opera di lui in poco tempo
si vide rifiorir la pace: cosa da gran
tempo insolita in quelle contrade. Ma
eccoti la peste entrare in Genova, e scorrere
per tutte quelle riviere. Per paura
d'essa, ovvero per altri suoi affari, nel
mese d'agosto esso conte di Lignì se ne
andò a Parigi, lasciando per suo vicario
in quella città <i>Pietro vescovo di Meaux</i>.
Fu essa peste anche in altre città d'Italia.
Abbiamo dagli Annali di Forlì <span class="fnote">[Annal. Foroliviens., tom. 22 Rer. Ital.]</span> che,
trovandosi al soldo di <i>papa Bonifazio</i>
<i>Mostarda</i> forlivese condottier d'armi, costui
furtivamente prese Ascoli, città della
Marca, colla strage d'alcuni di quei
cittadini.
</p>

<hr />
</div>

<div class="chapter">
<h2 class="hidden" id="MCCCXCVIII">MCCCXCVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxcviii</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Bonifazio IX</span> papa 10.</td>
  </tr>
  <tr>
    <td><span class="smcap">Venceslao</span> re de' Romani 21.</td>
  </tr>
</table>

<p>
Operarono quest'anno con forza <i>Venceslao
re de' Romani</i> e <i>Carlo VI re</i> di Francia,
ed altri re e principi, per ridurre alla
pace la Chiesa troppo sconvolta a cagion
dello scisma <span class="fnote">[Raynaldus, Annal. Eccles.]</span>. Stavano essi saldi in esigere
che tanto papa <i>Bonifazio IX</i>, quanto
il suo emulo <i>Benedetto XIII</i> antipapa rinunziassero;
e a questo fine spedirono
ambasciatori sì all'uno che all'altro. Ma
ad ambedue troppo piacea questa sublime
<span class="pagenum" id="Page_880">[880]</span>
dignità, ed erano ben risoluti di non
abbandonarla se non colla morte. Diede
papa Bonifazio almen buone parole, ma
nulla di preciso, tanto che si liberò da
tali istanze. All'incontro l'antipapa, dimentico
de' giuramenti e delle promesse
fatte nella sua creazione e dipoi, apertamente
protestò di non voler mai dimettere
il suo papato. Da ciò presero motivo
il re di Francia coll'Università e coi prelati
franzesi di sottrarsi alla di lui ubbidienza,
giacchè quel re non gradiva questo
preteso papa spagnuolo, nè di lui si
fidava. E perchè Benedetto ricalcitrava
più che mai, il <i>maresciallo di Boucicaut</i>,
ossia <i>Bucicaldo</i>, che vedremo a suo tempo
governatore di Genova, d'ordine del re
si portò all'assedio d'Avignone; nè volendo
que' cittadini maggiormente sofferire
i danni della guerra, capitolarono
coll'uffiziale del re: laonde fuggì la maggior
parte de' cardinali antipapali; e l'ostinato
<i>Benedetto</i> rinserrato nel palazzo
pontificio, ch'era fortificato a guisa di
fortezza, e ben provveduto, per tutto il
verno rimase assediato dalle milizie francesi.
Non ometteva diligenza alcuna in
questi tempi il pontefice <i>Bonifazio</i> per
promuovere gl'interessi del <i>re Ladislao</i>,
ed atterrare il nemico <i>re Lodovico d'Angiò</i>.
Per mezzo di <i>Giovanni Tomacello</i> suo
fratello si adoperò non poco per tirare
nel partito di Ladislao <i>Jacopo Marzano</i>
ammiraglio del regno, <i>Goffredo Marzano</i>,
<i>Jacopo Orsino</i> e <i>Jacopo Stantardo</i>, baroni
illustri. Leggesi negli Annali Ecclesiastici
del Rinaldi la concordia stabilita fra
loro e il <i>re Ladislao</i> nel dì 14 di maggio
dell'anno presente. Non poco abbassamento
per questo venne al re Lodovico.
Andò in lungo il trattato della pace
o tregua fra i collegati e <i>Gian-Galeazzo</i>
duca di Milano <span class="fnote">[Delayto, Annal., tom. 18 Rer. Ital. Corio,
Istor. di Milano.]</span>; ma finalmente
fu conchiusa nel dì 11 di maggio una
tregua di dieci anni con varii capitoli,
e pubblicata nel dì 26 d'esso mese,
<span class="pagenum" id="Page_881">[881]</span>
giorno di Pentecoste. Per quanto scrive
Andrea Gataro <span class="fnote">[Gatari, Istor. di Padov., tom. 17 Rer. Ital.]</span>, <i>Francesco Gonzaga</i>
signore di Mantova quegli fu che forzò
gli altri a farla; perciocchè, senza notizia
dei confederati, chiamato a Mantova,
travestito da frate minore, <i>Jacopo del
Verme</i>, con esso lui trattò di riconciliarsi
col duca: il che penetrato da <i>Francesco
da Carrara</i> signore di Padova, senza che
egli potesse far tornare indietro il Gonzaga,
diede impulso a tutti di venire all'accordo
suddetto. Ma <i>Gian-Galeazzo</i>,
che avea il cuore troppo volto alle conquiste,
soleva ben far paci e tregue, ma
con animo di romperle al primo buon
vento. Finse egli, giacchè facea l'amore
a Pisa, di licenziare dal suo servigio <i>Paolo
Savello</i>, ed altri condottieri d'armi, mandandoli
in Toscana ad unirsi colle altre
milizie quivi lasciate dal <i>conte Alberico</i>
da Barbiano. Entrarono questi in Pisa <span class="fnote">[Ammirat., Istor. Fiorentina, lib. 16.]</span>,
e in tempo di notte furono a parlare con
<i>Jacopo d'Appiano</i> signore di quella città,
richiedendogli a nome del duca di Milano
la guardia della cittadella di Pisa, Cascina,
Livorno e Piombino. Restò attonito
alla dimanda l'Appiano; e siccome scaltro
vecchio, con rispettosa risposta prese
tempo a risolvere. La risoluzione fu, che
ordinò a <i>Gherardo</i> suo figliuolo (giacchè
Vanni, altro suo maggior figliuolo, e giovine
di grandi speranze, era mancato di
vita nell'anno precedente) che unisse
tutti i suoi soldati e parziali, e che gli
avesse pronti in armi per la mattina seguente <span class="fnote">[Sozomenus, Hist., tom. 16 Rer. Ital.]</span>.
Fatto giorno, assalì Gherardo
le lancie di Paolo Savello, ne uccise buona
parte, fece prigione il resto col medesimo
Savello ferito di tre ferite. Per questo
accidente cominciò a trattarsi di pace
e lega fra i Pisani e Fiorentini; al che gli
ultimi accudivano ben volentieri.
</p>

<p>
Ma l'accorto duca di Milano col fingere
di non curare quanto era succeduto,
e con avere spedito a Pisa <i>Antonio Porro</i>
a disapprovare il fatto de' suoi, e a confermar
<span class="pagenum" id="Page_882">[882]</span>
l'Appiano nella sua amicizia <span class="fnote">[Tronci, Annal. Pisani.]</span>,
tanto fece, che mostrando l'Appiano anch'esso
di non credere venuto dal duca
quell'ordine, ruppe ogni trattato co' Fiorentini,
i quali si trovarono ben delusi.
Rimise ancora in libertà il Savello e gli
altri prigionieri. Ma che? infermatosi il
medesimo <i>Jacopo d'Appiano</i>, nel dì 3 di
settembre passò all'altra vita. <i>Gherardo</i>
suo figliuolo, già sustituito in suo luogo
nel dominio qualche tempo prima, corse
tosto la città, nè ebbe opposizione alcuna.
Tardò poco a correre voce che Gherardo
volea vendere Pisa al duca di Milano:
il che allarmò non poco i Fiorentini.
Perciò s'affrettarono essi a spedir
colà ambasciatori con facoltà di prometter
molto per distornare quel mercato, e
per indurre alla pace il giovane Appiano.
Mostrossi egli molto alieno dal dimettere
il dominio della città, e si esibì mediatore
della pace fra loro e il duca di Milano.
Fu nel dì 6 di maggio di quest'anno
mutazione nella città di Bologna <span class="fnote">[Matth. de Griffon. Chron., tom. 18 Rer.
Ital. Cronica di Bologna, tom. eod. Delayto, Chron.,
tom. eod.]</span>. Fin
qui la fazione degli <i>Scacchesi</i> ossia de' <i>Pepoli</i>
avea signoreggiato. <i>Carlo de' Zambeccari</i>
dottore coll'altra de' <i>Maltraversi</i>
fece una sollevazione, e, deposti gli anziani,
ne elesse de' nuovi, e cominciò a
reggere la città a suo talento. Non seguì
uccisione nè altro male per questo, solamente
ciò fu principio d'altre maggiori
rivoluzioni. Prese licenza da' Fiorentini
il lor generale <i>Bernardone</i> <span class="fnote">[Sozomenus, Istor., tom. 16 Rer. Ital.]</span>, essendo
terminata la sua ferma, e fatta la tregua
suddetta. Passato in regno di Napoli ai
servigi di <i>Lodovico d'Angiò</i>, a nome di
lui s'impadronì della città dell'Aquila e
di molte castella. Anche <i>Broglio</i> Trentino
condottier d'armi, partito dal duca di
Milano, fu assoldato da <i>papa Bonifazio</i>
per un mese affine di far guerra ai Perugini.
Finito il mese, il popolo d'Assisi,
scacciato <i>Ceccolino de' Michelotti</i> loro signore,
<span class="pagenum" id="Page_883">[883]</span>
elessero il medesimo <i>Broglio</i> in
luogo di lui. Nel dì 23 di luglio <span class="fnote">[Delayto, Annal., tom. 18 Rer. Ital.]</span> all'improvviso
giunse a Ferrara <i>Francesco
II da Carrara</i> signore di Padova con
quattrocento uomini d'armi, ed altra
gente; e, prevalendosi dell'età giovanile
dell'inesperto suo genero <i>Niccolò marchese</i>,
quivi e negli altri Stati della casa
d'Este fece da padrone, mutando uffiziali
e governatori, e mettendovi chi più era
a lui in grado: il che diede non poca gelosia
e molto da mormorare al popolo di
Ferrara. In quest'anno a tradimento fu
ucciso <i>Biordo</i> Perugino, che era come
signore di Perugia, dall'abbate di San Pietro;
e fu creduto per ordine del papa.
Ma non per questo il papa ricuperò Perugia.
Anzi quel popolo, alzatosi a rumore,
prese le armi, sconfisse i di lui uccisori.
In Genova non poteva aver luogo
la quiete <span class="fnote">[Georgius Stella, Annal. Genuens., tom. 17
Rer. Ital.]</span>. Nel mese di luglio i Ghibellini
del contado si sollevarono, e, crescendo
la lor forza, nel dì 17 entrarono
nella città, e quivi tutto fu in arme e furore
fra essi e i Guelfi, di maniera che,
atterrito il <i>vescovo di Meaux</i> governatore
regio, se ne fuggì a Savona. Seguitarono
in Genova le battaglie e i saccheggi sino
al dì 29 del suddetto mese, in cui si fece
pace; pace nondimeno che durò solamente
sino al dì 11 d'agosto, con rinnovarsi
i combattimenti e gl'incendii, che
durarono molti giorni ancora. Poca gente
perì in così fieri contrasti; ma si fe' conto
che tra le case bruciate e i tanti saccheggi
patisse allora Genova il danno di
un milione di fiorini d'oro: frutto amaro
della pazza discordia di que' cittadini.
Essendo poi giunto colà nel dì 21 di settembre
<i>Colardo di Callevilla</i> consiglier
regio, mandato per governatore dal re di
Francia, fu accolto con molto ossequio,
e ritornò la quiete in essa città.
</p>

<p>
<span class="pagenum" id="Page_884">[884]</span>
</p>

<hr />
</div>

<div class="chapter">
<h2 class="hidden" id="MCCCXCIX">MCCCXCIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccxcix</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Bonifazio IX</span> papa 11.</td>
  </tr>
  <tr>
    <td><span class="smcap">Venceslao</span> re de' Romani 22.</td>
  </tr>
</table>

<p>
Sino al dì 14 d'aprile l'antipapa <i>Benedetto</i>,
assediato dal maresciallo <i>Bucicaldo</i>
nel castello d'Avignone, si sostenne <span class="fnote">[Raynaldus, Annal. Eccles.]</span>;
ma non venendo i soccorsi
ch'egli aspettava dal re d'Aragona, e
cominciando a mancare il legno da bruciare
con altre provvisioni, finalmente
capitolò coll'interposizione degli ambasciatori
aragonesi, promettendo di deporre
la pontificia tiara, ogni qual volta
<i>papa Bonifazio</i> anch'egli cedesse, oppure
mancasse di vita, e di non ritardare in
conto alcuno l'union della Chiesa. Promise
e giurò quanto si volle, ma risoluto
di nulla attendere dipoi. Gran partigiano
degli scismatici ai confini dello Stato ecclesiastico
era <i>Onorato Gaetano</i> conte di
Fondi. Più mene avea tenuto con alcuni
nobili romani per abbassare il dominio
di papa Bonifazio IX; fors'anche avea
tramato contro la di lui vita. Il pontefice
in quest'anno a dì 2 di maggio pubblicò
contra di lui tutte le censure, ed altre
barbariche pene solite a fulminarsi in simili
casi; e poscia addosso a lui spinse
l'armi temporali con tal successo, che,
secondo Gobelino <span class="fnote">[Gobelinus, in Cosmodr.]</span>, arrivò a sterminarlo
affatto col braccio del <i>re Ladislao</i>.
Ma non avvenne già tutto questo nell'anno
presente, siccome vedremo. Per altro
verso ancora maggiormente andavano
prosperando gli affari d'esso re Ladislao,
tanto per li suoi maneggi, che per quelli
dell'amico pontefice. Fra i più potenti
baroni del regno di Napoli si contava
<i>Raimondo del Balzo</i> di casa Orsina, conte
di Lecce e d'altre città. S'era egli tenuto
in addietro neutrale fra i due re contendenti,
facendosi credere amico non men
dell'uno che dell'altro. Ma in fine, guadagnato
dal papa, prese le armi contro a
<i>Lodovico d'Angiò</i>; e giacchè era mancato
<span class="pagenum" id="Page_885">[885]</span>
di vita senza figliuoli <i>Ottone di Brunsvich</i>
principe di Taranto, egli s'impadronì del
meglio di quel principato. Accorse bensì
colà il re Lodovico, ma non solamente
nulla vi guadagnò, vi fu anche assediato da
Raimondo per terra e per mare. Mossosi
per questo anche il <i>re Ladislao</i> da Gaeta
col suo esercito, passò a quella parte, e,
venutogli incontro l'Orsino con prestargli
omaggio, l'investì immediatamente di
quel principato. Noi vedemmo di sopra
riferito dal Rinaldi all'anno 1391 l'avere
esso Raimondo Orsino abbracciato il
partito di papa Bonifazio. Potrebbe dubitarsi
ch'egli aspettasse a farlo in questo
anno. Fin qui la possente casa de' Sanseverini
avea sostenuta in capo a Lodovico
d'Angiò la corona di Napoli. Cominciò
anch'essa a titubare e a tener
trattati col re Ladislao, e tanto fece che
il rendè padrone di Napoli. Sono discordi
gli autori in dire di qual anno preciso
Ladislao tornasse in possesso di quella
nobilissima città. Il Bonincontro <span class="fnote">[Bonincontrus, Annal., tom. 21 Rer. Ital.]</span> fa
ciò succeduto nell'anno 1397. Ma, secondo
gli Annali di Giovenale Orsini citati
dal Rinaldi, e secondo altri autori,
appartien questo avvenimento all'anno
presente, e però più sotto ne parlerò.
Leggesi ne' Giornali Napoletani <span class="fnote">[Giornal. Napolet., tom. 21 Rer. Ital.]</span> differito
il ritorno di Ladislao in possesso
di Napoli sino all'anno seguente, e così
ancora l'acquisto fatto del principato di
Taranto da Raimondo Orsino; come pure,
che nel dì 12 d'aprile di quest'anno i
Sanseverineschi colle forze loro andarono
all'assedio della città d'Aversa, e che
nel dì 4 di maggio se ne tornarono quali
erano venuti. Ma ciò è piuttosto da riferire
all'anno precedente. Veggiamo parimente
scritto che il re Ladislao spossessò
del dominio di Capoa il conte di
Alife; ma sembra questo fatto lo stesso
che di sopra fu narrato all'anno 1397.
La storia di Napoli si scorge in questi
tempi mancante di qualche autentico e
contemporaneo scrittore de' suoi avvenimenti,
<span class="pagenum" id="Page_886">[886]</span>
riuscendo perciò molto intralciata
e confusa.
</p>

<p>
<i>Gherardo d'Appiano</i>, divenuto signore di
Pisa, era uomo di mente ristretta, di poco
coraggio. Lasciossi egli tanto aggirare
ora da spaventi, ed ora da lusinghe di
<i>Antonio Porro</i> ministro del duca di Milano,
che persuadendosi di non poter
durare in quel dominio, e all'incontro di
fare il bene della patria, s'indusse nel
mese di febbraio a vendere quella città
colle sue dipendenze ad esso <i>Gian-Galeazzo</i>
pel prezzo di ducento mila fiorini
d'oro <span class="fnote">[Matth. de Griffon., Chron., tom. 18 Rer.
Italic.]</span>, e con riserbarsi la signoria
di Piombino, dell'isola d'Elba, e di
qualche altro castello. Conchiuso il trattato,
mandò il duca a Pisa circa mille
lancie, ed alcune compagnie di fanteria con
pretesto di mutar le altre ch'egli prima
aveva in quella città <span class="fnote">[Corio, Istoria di Milano. Tronci, Istor. di
Pisa. Ammirati, Istoria di Firenze.]</span>. Con questi ed
altri armati Gherardo corse la città
senza resistenza; laonde con facilità diede
il possesso di Pisa all'uffiziale del Visconte.
Ne furono ben malcontenti quei
cittadini; più ne rimasero turbati i Fiorentini,
che s'erano lasciati avviluppar
dalle belle parole, cioè dalle finte promesse
dell'Appiano, e vedeano sempre più
crescere i ceppi alla loro libertà. Andò
l'Appiano a mettere la sua stanza a
Piombino, terra che ne' suoi discendenti
durò sino dopo l'anno 1600; e rimase
Antonio Porro governator di Pisa pel
duca di Milano, con far credere ai Fiorentini
il miglior vicinato del mondo.
Ossia che i Sanesi non si fossero prima
d'ora dati al medesimo duca, e l'avessero
preso solamente per protettore, oppure
che aspettassero fino a quest'anno
a mettersegli in braccio: certo è, che,
angustiati da <i>Broglio</i> capitano d'una compagnia
di masnadieri, forse a sommossa
del duca di Milano, anch'essi nell'agosto
o settembre dell'anno presente <span class="fnote">[Bonincontrus, Annal., tom. 21 Rer. Ital. Sozomenus,
Chron., tom. 16 Rer. Ital.]</span> si spogliarono
<span class="pagenum" id="Page_887">[887]</span>
della lor libertà, concedendo al
medesimo duca la signoria della lor città:
il che fu un altro colpo, onde restò trafitto
il cuore alla repubblica di Firenze.
Si dichiararono ancora aderenti al medesimo
duca in Toscana i conti di Poppi
e di Bagni, e gli Ubaldini tutti; e già
<i>Francesco Gonzaga</i> signor di Mantova
s'era messo ai servigi di lui. Però d'altro
allora non si parlava che del grande
ascendente e della fortunata politica del
duca di Milano; ma con rammarico non
ordinario di que' potentati, che miravano
nell'esaltazione di lui il pericolo della
propria rovina. S'aggiunse di più, che il
duca co' suoi maneggi staccò dall'amicizia
de' Fiorentini i Bolognesi. Cercò ancora
d'indurre i Perugini, stanchi per la
guerra col papa, ad accettarlo per loro
signore, ma non gli riuscì se non nello
anno seguente. Lucca inoltre parea del
pari vicina a seguir l'esempio delle altre.
Per tali successi in Firenze di gran consigli
si fecero, affine di difendersi da così
dilatata potenza, ma senza far movimento
palese per non turbare la pace.
</p>

<p>
Passarono gli affari di Bologna nella
seguente forma <span class="fnote">[Matth. de Griffon., Chron., tom. 18 Rer.
Ital. Cronica di Bologna, tom. eod.]</span>. Nel dì 22 d'aprile
<i>Giovanni de' Bentivogli</i> e <i>Nanne de' Gozzadini</i>,
già fuorusciti, entrarono in quella
città, con prendere la porta di Stra' San
Donato, disegnando d'introdurre il <i>conte
Giovanni da Barbiano</i> co' suoi armati,
e di abbattere la fazion dominante dei
Maltraversi. <i>Carlo degli Zambeccari</i> e
gli altri del suo partito, che non dormivano,
furono tosto in armi, e fecero
prigioni i già entrati. Benchè molti li volessero
morti, Carlo, più magnanimo degli
altri, si contentò che fossero mandati
a' confini, chi a Carpi, chi a Zara e chi
a Genova. Ma che? Entrata la peste in
Bologna, grande strage fece, e fra gli
altri levò dal mondo lo Zambeccari ed
altri capi dei Maltraversi ne' mesi di
settembre, ottobre e novembre.
<span class="pagenum" id="Page_888">[888]</span>
Avvenne <span class="fnote">[Delayto, Annal., tom. 18 Rer. Ital.]</span> che nell'agosto il conte Giovanni
di Barbiano colle sue genti passò sul
Bolognese, commettendo molte ruberie
e gravi insolenze alle donne nobili che
erano in villa. Andava costui alla terra di
Vignola, già da lui occupata nel territorio
di Modena al marchese di Ferrara.
Per tali insulti irritato non meno esso
marchese, che i magistrati di Bologna,
spedirono le loro milizie a Vignola; e
trovato il conte che coi suoi dormiva
senza far buona guardia, li condussero
tutti prigionieri a Bologna. Andò sì innanzi
l'ira del popolo, attizzata anche da
<i>Astorre de' Manfredi</i> signor di Faenza,
che volle liberarsi da così mal arnese, e
però nel dì 27 di settembre furono decapitati
nella pubblica piazza esso <i>conte Giovanni</i>,
il <i>conte Lippazzo</i> suo nipote e il
<i>conte Bandezato</i> suo parente. Un figliuolo
d'esso conte Giovanni morì nelle carceri,
e a Conselice ad altro suo parente era
già stato mozzato il capo. Costò ben caro
dipoi ai Bolognesi questa rigorosa giustizia.
Ricuperò il <i>marchese Niccolò</i> di Ferrara,
con tal congiuntura, Vignola, dopo
quattro mesi d'assedio, e fece buon
trattamento al <i>conte Manfredi</i> di Barbiano,
rimasto prigione delle sue genti
nella sconfitta di Vignola. Essendo mancati,
come dicemmo, i principali de' Maltraversi,
furono nel mese di novembre
richiamati dall'esilio <i>Giovanni de' Bentivogli,
Nanne de' Gozzadini</i>, e gli altri
che manteneano buona corrispondenza
col duca di Milano, e presero poi per
forza il governo di quella città nel dicembre.
</p>

<p>
Celebre fu quest'anno per la pia
commozione de' Bianchi, somigliante ad
altre, che s'erano vedute nel precedente
secolo, ed anche nel presente, se non che
non s'ode in questa il fracasso della disciplina
che si praticò nelle prime. Portavano
essi cappe bianche, ed ivano incappucciati
uomini e donne, cantando a
cori l'inno <i>Stabat mater dolorosa</i>, che allora
uscì alla luce. Entravano in processione
<span class="pagenum" id="Page_889">[889]</span>
nelle città, e con somma divozione
andando alle cattedrali, intonavano di
tanto in tanto <i>pace</i> e <i>misericordia</i>. Passati
quei d'una città all'altra, se ne tornavano
poi la maggior parte alle lor case;
e quei della città visitata portavano ad
un'altra in processione il medesimo istituto.
A chi avea bisogno di vitto, benchè
fossero migliaia di persone, ogni città
caritatevolmente lo contribuiva; essi nondimeno
altro non richiedevano se non
pane ed acqua <span class="fnote">[Georgius Stella, Annal. Genuens., tom. 17
Rer. Ital.]</span>. Fu cosa mirabile il
mirar tanta commozione di popoli, tanta
divozione, senzachè vi si osservassero
scandali, come scrivono alcuni. Più mirabil
fu il frutto che se ne ricavò; perciocchè
dovunque giugneano, cessavano
tutte le brighe; si riconciliavano i nemici
con infinite paci: e i più indurati peccatori
ricorrevano alla penitenza, in guisa
che le confessioni e comunioni con gran
frequenza e fervore si videro allora praticate.
Le strade erano sicure, si restituiva
il mal tolto, e furono contati o vantati
non pochi miracoli come succeduti
in questo pio movimento. Siccome nei
precedenti aveano avuta origine le scuole,
ossia le confraternite de' Battuti, così
nel presente ebbero principio altre confraternite
appellate de' Bianchi, le quali
tuttavia durano nelle città d'Italia, del
che ho io altrove favellato <span class="fnote">[Antiquit. Ital. tom. I, Dissert. II.]</span>. Tutte le
storie italiane parlano sotto l'anno corrente
di questa divozione, la quale, secondo
il Delaito, venne fin da Granata,
oppure, per sentimento di Giorgio Stella,
nacque in Provenza, o almeno da quella
parte penetrò in Italia, e, per la riviera
d'occidente nel dì 5 di luglio giunse
a Genova, imprimendo negli animi di quel
popolo il timore santo di Dio, la penitenza
e la pace. Di là passò poi in Toscana
e Lombardia. Nel mese d'agosto i
Modenesi vestiti di bianco in numero,
chi dice di quindici, e chi di venticinque
<span class="pagenum" id="Page_890">[890]</span>
mila persone, andarono a Bologna <span class="fnote">[Matthaeus de Griffon., Chron., tom. 18 Rer.
Ital. Cronica di Bologna, tom. eod.]</span>;
e susseguentemente i Bolognesi si trasferirono
ad Imola. Nella stessa maniera i
Lucchesi portarono cosiffatta divozione
a Pistoia <span class="fnote">[Ammirati, Istoria di Firenze, lib. 16.]</span>, e di là questa passò a Firenze;
e poscia circa venti mila Fiorentini
processionalmente, avendo per loro
guida il vescovo di Fiesole, marciarono
ad Arezzo. I signori veneziani sempre
circospetti non vollero nelle lor terre
questa unione di gente; e il duca di Milano
anch'egli non la permise in alcuna
delle sue città per sospetto di sedizioni.
Peggio abbiamo da Teodorico di Niem <span class="fnote">[Theodoric. de Niem, lib. 2, cap. 26.]</span>.
Dice egli (non so se con verità) che alcuni
impostori, fingendo miracoli, portarono
dalla Scozia in Italia questa novità;
ma che, dormendo le notti nelle
chiese e ne' monisteri uomini e donne
insieme sulla nuda terra, ne seguivano
non pochi disordini, e la cosa andò a
terminar male, siccome dirò all'anno
seguente.
</p>

<p>
Torniamo ora alle novità del regno
di Napoli, le quali tengo io per fermo
succedute in questo, e non già in altro
anno. Jacopo Delaito <span class="fnote">[Delayto, Annal., tom. 18 Rer. Ital.]</span>, Sozomeno <span class="fnote">[Sozomenus, Histor., tom. 16 Rer. Ital.]</span>
e Giorgio Stella <span class="fnote">[Giorgius Stella, Annal. Genuens., tom. 17
Rer. Ital.]</span>, scrittori contemporanei,
m'assicurano abbastanza ch'io
non m'abbaglio in questo. Essendo riuscito
al <i>re Ladislao</i> di tirar con segreti
maneggi alla sua divozione i Sanseverineschi,
stati in addietro il braccio destro
del <i>re Lodovico d'Angiò</i>: cominciarono
questi a divisar la maniera di sbrigarsi di
esso re Lodovico, al quale non il solo nemico
Ladislao facea paura, ma anche la
povertà. Il consigliarono di passare a Taranto
per assicurarsi che quel paese non
cadesse nelle mani di Ladislao. Andò egli
nel dì 8 di febbraio, e vi fu ricevuto sotto
il pallio. Sfumò da lì a poco questa allegrezza,
<span class="pagenum" id="Page_891">[891]</span>
perchè Raimondo del Balzo Orsino,
secondo le cose narrate di sopra,
l'assediò in quella città. Venne in questi
tempi a Napoli <i>Carlo d'Angiò</i> fratello del
re Lodovico, e restò ivi. Ma eccoti arrivare
nel dì 9 di luglio a quella città il re
<i>Ladislao</i> con sue galere, e trattare col
popolo napoletano per entrare. Furono
d'accordo, e Ladislao vi entrò; perlochè
Carlo d'Angiò coi Provenzali si ritirò in
Castello Nuovo, il quale fu immantenente
cinto d'assedio. Ora trovandosi il re Lodovico
confinato in Taranto, perseguitato
da Raimondo Orsino, e abbandonato dalla
casa Sanseverina, o, per meglio dire, da
tutti, disperato s'imbarcò nelle sue galere,
e venne alla volta di Napoli, credendosi
di rientrarvi; ma ritrovò che la
città avea mutato padrone. Il perchè
mandò a trattare col re Ladislao, e fu
stabilito di fargli rendere il Castello Nuovo,
con che Carlo d'Angiò suo fratello
fosse messo in libertà. Ciò fatto, diede le
vele al vento, e se ne ritornò a' suoi Stati
di Provenza confuso, con lasciar Ladislao
trionfante. Gran peste fu in questo
anno per la maggior parte d'Italia con
fiera strage de' popoli. Poca diligenza per
guardarsene usavano allora le città, e
neppur lasciavano usarla le guerre e le
sedizioni troppo frequenti in sì grande
ondeggiamento dell'Italia. Quel gran male
che faceva una volta la pestilenza, si proverebbe
anche oggidì, se venissero meno
le precauzioni e diligenze introdotte dipoi.
</p>

<hr />
</div>

<div class="chapter">
<h2 class="hidden" id="MCCCC">MCCCC</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccc</span>. Indizione <span class="smcap lowercase">VIII</span>.</td>
  </tr>
  <tr>
    <td><span class="smcap">Bonifazio IX</span> papa 12.</td>
  </tr>
  <tr>
    <td><span class="smcap">Roberto</span> re de' Romani 1.</td>
  </tr>
</table>

<p>
Avea <i>papa Bonifazio</i> restituito all'anno
centesimo il giubileo romano, il quale
perciò fu con gran solennità e concorso
di gente celebrato nell'anno presente.
Scrive Bonincontro <span class="fnote">[Bonincontrus, Annal., tom. 21 Rer. Ital.]</span>, che avvicinandosi
il tempo d'aprire esso giubileo, i
Romani spedirono ambasciatori al papa,
<span class="pagenum" id="Page_892">[892]</span>
che dovea essere fuori di Roma, pregandolo
di venire alla gran città. Rispose
che verrebbe, purchè eleggessero in senatore
<i>Malatesta</i> figliuolo di <i>Pandolfo Malatesta</i>,
e cassassero il magistrato de' Banderesi.
Tutto fecero i Romani, perchè lo
richiedeva il loro interesse: laonde Bonifazio
riacquistò il pieno dominio di Roma:
e fortificato castello Sant'Angelo, vi
mise un buon presidio <span class="fnote">[Raynaldus, Annal. Eccles.]</span>. Fu, dissi, gran
concorso di gente a Roma da molte parti
della cristianità, e fin dalla Francia, benchè
lo vietasse quel re ai suoi sudditi,
sapendo essi che solamente in Roma si
poteano guadagnar le indulgenze concedute
dal vero pontefice Bonifazio IX. Ma
durante la guerra del papa contra del
conte di Fondi, male passava per li pellegrini,
battendo le genti di esso conte le
strade, e svaligiando chiunque in lor si
incontrava. Entrò inoltre la peste in Roma,
mietendo le vite non solo dei divoti
stranieri, ma anche dei cittadini. Non si
volle muovere di Roma papa Bonifazio <span class="fnote">[Theodoricus de Niem., Hist.]</span>
per timore di perdere quel dominio.
Nè già gli mancavano de' nemici.
Fra gli altri <i>Giovanni</i> e <i>Niccolò dalla Colonna</i>
signori di Palestrina, avendo intelligenza
con molti Romani malcontenti,
entrarono una notte nel gennaio di
quest'anno in Roma con un corpo di
cavalleria e fanteria, gridando:<i> Viva il
popolo, e muoia papa Bonifazio IX tiranno</i>.
Penetrati sino alla piazza del
Campidoglio, tentarono di espugnare quel
palazzo ben fortificato; ma veggendo non
farsi movimento alcuno da que' Romani <span class="fnote">[Sozomenus, Chron., tom. 16 Rer. Ital.]</span>
che erano di concerto con loro,
per la paura che la congiura fosse stata
scoperta, venuto il giorno, si ritirarono.
De' loro uomini trentuno caddero in mano
degli uffiziali del papa, e caldi caldi
furono impiccati per la gola. Formato il
processo contro d'essi Colonnesi e loro
seguaci, fulminò poi Bonifazio le scomuniche
ed altre pene nel dì 14 del seguente
<span class="pagenum" id="Page_893">[893]</span>
maggio. E messi insieme due mila cavalli,
mandò il popolo romano a dare il
guasto alle terre d'essi Colonnesi.
</p>

<p>
A quest'anno (ma pare spettante al
precedente) riferisce il Rinaldi <span class="fnote">[Raynaldus, Annal. Eccles.]</span> l'avere
il pontefice proibito l'accesso a Roma, o
almeno la permanenza in essa, alle compagnie
divote de' Bianchi, con riprovare
eziandio il loro movimento, come non
istituito colle dovute licenze de' superiori
ecclesiastici; e molto più perchè fra i
buoni si trovavano mischiati degl'impostori
e degli ipocriti, che fingevano dei
miracoli. Ma chi degli scrittori portava
affezione a quella pia novità, fu d'avviso
che Bonifazio si servisse di sì fatti pretesti
per non volere in Roma tante migliaia
di persone, che aveano cominciato
il moto loro dalla Provenza, per sospetto
dì qualche mina fabbricata sotto colore
di pietà dall'avversario antipapa. Per
conto de' miracoli, che si dicono allora
accaduti, certamente in simili bollori facile
è che la malizia inventi o la semplicità
si figuri delle soprannaturali avventure,
che ben esaminate si truovino
poscia insussistenti. Sicchè cessò la correria
de' Bianchi, restandone solo nelle
città l'istituto. E perciocchè la misera
natura umana ha troppo pendio al male,
colla stessa facilità, con cui tanti e tanti all'aspetto
d'essi abbracciata aveano la
penitenza, e data a' nemici la pace, colla
medesima tornarono ben tosto ai vizii e
peccati primieri, e seguitò il secolo ad
essere pieno d'iniquità, d'abusi, di risse
e guerre, come prima. Nè la peste, che
in quest'anno ancora portò l'eccidio a
moltissime città, e massimamente nella
Toscana, fu bastante a far migliorare i
costumi sregolati dei popoli. In quest'anno
il re Ladislao, divenuto pacifico possessore
di Napoli <span class="fnote">[Giornal. Napol., tom. 21 Rer. Ital.]</span>, mosse anch'egli le
armi sue contra di <i>Onorato Gaetano</i> conte
di Fondi, e gli tolse alcune castella. Da
tale sbigottimento e doglia fu preso il
conte, uomo dianzi sì potente e temuto,
<span class="pagenum" id="Page_894">[894]</span>
che se ne morì, e tutto il suo Stato pervenne
alle mani del re. Per questo guadagno,
e per gli altri suoi vantaggi, tornato
Ladislao a Napoli, ordinò giostre e
tenne corte bandita.
</p>

<p>
Non cessava <i>Gian-Galeazzo</i> duca di
Milano di lavorar con doni e promesse
per mezzo de' suoi ambasciatori affine di
indurre i Perugini ad accettarlo per loro
signore <span class="fnote">[Sozomenus, Chron., tom. 16 Rer. Ital. Delayto,
Chron., tom. 18 Rer. Italic.]</span>. Ne guadagnò molti, e massimamente
il principal d'essi, cioè <i>Ceccolino
de' Michelotti</i> fratello del già ucciso
<i>Biordo</i>; in guisa che nel dì 30 di gennaio
dell'anno presente dalla maggior parte di
quel popolo gli fu data la signoria della
città, ed egli vi mise il suo vicario. Da lì
a non molto, cioè d'aprile, le genti sue,
sotto il comando di <i>Ottone de' Terzi</i> Parmigiano,
occuparono anche Assisi, pretendendolo
come dipendenza di Perugia. Con
questi passi di fortuna politica ogni dì più
andava crescendo la potenza del duca.
Aveva egli prima oppressi i <i>marchesi Malaspina</i>
coll'armi, e tolta loro tutta la Lunigiana.
E, secondo il Corio <span class="fnote">[Corio, Istor. di Milano.]</span>, nell'anno
presente s'impossessarono le di lui
milizie di Nocera e di Spoleti, del che
sommamente s'alterò <i>papa Bonifazio</i>, e
spavento sempre più s'accrebbe a' Fiorentini.
<i>Facino Cane</i>, allora capitano d'esso
duca, non so se a nome di lui, oppure di
<i>Teodoro marchese</i> di Monferrato, che era
in guerra con <i>Amedeo di Savoia</i> principe
d'Acaia, tolse ad esso principe alcune castella,
e diede il guasto alle di lui terre sino
ai borghi d'Ivrea. Da per tutto stendea
le mani l'ingordo Visconte <span class="fnote">[Sozomenus, Hist., tom. 16 Rer. Ital.]</span>; e giacchè
non potè ridurre alla sua ubbidienza la
città di Lucca, diede almeno appoggio a
<i>Paolo Guinigi</i> nobile della medesima, che
con truppe a lui inviate da esso duca, e
raccolte nella Garfagnana, mosse per forza
quel popolo a dichiararlo capitano delle
armi, e da lì a poco anche signore della
città, dove per sua sicurezza diede principio
<span class="pagenum" id="Page_895">[895]</span>
ad una rocca. Temendo intanto, e
con ragione, i Fiorentini dell'insaziabil
ambizione di questo principe, condussero
al loro soldo cinquecento lancie. Trattavasi
in questi tempi in Venezia di convertire
in una pace la tregua dianzi stabilita
fra esso duca e i collegati suoi avversarii.
Il duca, mostrandosi sempre voglioso della
medesima, condusse nondimeno sì destramente
i suoi affari, che con buone
condizioni la conchiuse nel dì 21 di marzo,
e fu questa poi pubblicata nel dì 11
d'aprile <span class="fnote">[Delayto, Annal., tom. 18 Rer. Ital.]</span>. Svantaggiose furono le condizioni
d'essa per li Fiorentini; ma convenne
loro accettarla qual era, per non
potere di più. E fin qui era stato detenuto
prigione in Faenza il <i>marchese Azzo Estense</i>,
già preso nella rotta di Porto. Faceva
<i>Astorre de' Manfredi</i> signore di quella città
costar ben caro a <i>Niccolò marchese</i> la
custodia di questo importante prigioniere,
non cessando mai di domandar danari e
di minacciare. Stanchi i Ferraresi di questa
musica, allorchè <i>Gian-Galeazzo</i> figliuolo
d'esso Astorre in compagnia della
moglie di <i>Carlo Malatesta</i> passava travestito
in nave per Po, il presero nel dì 3
di giugno, e il condussero nel castello di
Ferrara <span class="fnote">[Matthaeus de Griffon., Chron., tom. 18 Rer. Italic.]</span>. Grandi smanie e lamenti fece
per questo a Milano e a Venezia Astorre.
Interpostisi finalmente i signori veneziani,
fu pattuito che Astorre consegnasse al
senato veneto il marchese Azzo da mandarsi
a' confini in Candia, pel cui sostentamento
il marchese pagasse annualmente
tre mila fiorini d'oro. Con ciò il figliuolo
d'Astorre, menato a Venezia, fu rimesso
in libertà nel dì 23 di agosto. Mancò di
vita in quest'anno <i>Antonio Veniero</i> doge di
Venezia nel giorno 23 di novembre <span class="fnote">[Sanuto, Istor. Ven., tom. 22 Rer. Ital.]</span>,
e in luogo suo fu sublimato a quella
dignità <i>Michele Steno</i>.
</p>

<p>
Per la morte data dai Bolognesi nel
precedente anno a <i>Giovanni conte di Barbiano</i>
e ad altri di quella casa, non potea
<span class="pagenum" id="Page_896">[896]</span>
darsi pace il vecchio <i>conte Alberico da
Barbiano</i>, soprannominato il gran contestabile,
e celebre condottier d'armi in
questi tempi <span class="fnote">[Cronica di Bologna, tom. 18 Rer. Ital. Delayto,
Annal., tom. eod.]</span>. Era egli ai servigi del duca
di Milano, e da lui impetrò un corpo
di armati per voglia di vendicarsi. Ma
contra de' Bolognesi ragion volea che no,
perchè era stata abbattuta la fazione, da
cui furono condannati alla morte i signori
da Barbiano, e dominava allora la contraria.
Lo sdegno dunque d'Alberico si
rivolse contra di Astorre de' Manfredi signor
di Faenza, ad istigazione di cui i suoi
parenti lasciarono il capo sul palco. Gli
stessi Bolognesi, che aveano preso per loro
generale <i>Pino degli Ordelaffi</i> signor di
Forlì, si collegarono col conte Alberico,
e fecero viva guerra ad Astorre per tutto
quest'anno, e tennero bloccata la città di
Faenza, avendo ivi piantata una bastia.
Un bel che fare avrebbe chi prendesse a
descrivere tutte le rivoluzioni seguite in
quest'anno nella troppo facilmente tumultuante
città di Genova. A me basterà di
accennare <span class="fnote">[Georg. Stella, Annal. Gen., tom. 17 Rer. Ital.]</span>, che, mossa sedizione da una
parte di quel popolo contra di <i>Colardo</i> governatore
pel re di Francia nel dì 12 di
gennaio, tal paura gli fecero, che se ne
fuggì a Savona. Fu eletto per governatore
<i>Batista Boccanegra</i> con titolo di capitan
delle guardie del re di Francia; eppure
egli si diede a far guerra al castelletto presidiato
da' Franzesi. Presero per questo
le armi gli Adorni ed altri nobili; e, prevalendo
la loro fazione e possanza, dopo
molti combattimenti, rimase abbattuto il
Boccanegra, e a lui fu sostituito <i>Battista
de' Franchi</i> Lusiardo nel grado di capitano.
Non cessarono per questo le risse e
sedizioni fra quei di Guarco, di Montaldo,
gli Adorni e Campofregosi. Tuttavia tenne
saldo il suo grado il suddetto Batista
fino al fine dell'anno presente. Videsi intanto
comparire a Venezia <i>Manuello Paleologo</i>
imperador de' Greci, che fu ivi
con rara magnificenza accolto. Passò a
<span class="pagenum" id="Page_897">[897]</span>
Padova <span class="fnote">[Gatari, Istor. di Pad., tom. 17 Rer. Ital.]</span>, dove con grande onore incontrato
da <i>Francesco da Carrara</i> e da <i>Niccolò
marchese</i> di Ferrara, che s'era apposta
portato colà, se n'andò poscia a Pavia <span class="fnote">[Annal. Mediolan., tom. 16 Rer. Ital.]</span>
a trovare <i>Gian-Galeazzo</i> Visconte
duca di Milano, e di là poi si trasferì
in Francia. Il motivo del suo viaggio era
per chiedere soccorso ai principi cristiani
d'Occidente contro la potenza dei
Turchi, la quale minacciava oramai lo
sterminio totale all'imperio de' Greci. Poco
profitto ne ricavò egli. Sua fortuna
fu che il gran <i>Tamerlano</i> imperador dei
Tartari il liberò dall'oppressione di <i>Baiazette</i>
imperador de' Turchi. L'anno ancora
fu questo <span class="fnote">[Gobelinus. Theodericus de Niem. S. Antonin.,
et alii.]</span>, in cui contra di <i>Venceslao
re de' Romani</i> si sollevò buona
parte degli elettori e de' principi dell'imperio.
Era egli venuto in disprezzo a tutti,
non avendo mai atteso ad altro che ad
imbriacarsi fra continui banchetti, perduto
nell'amore d'una mulinaia, sprezzatore
d'ogni legge, e solito per leggeri motivi
a far morire persone di merito, e fin dei
vescovi. Perciò fu presa la risoluzion di
deporlo come persona inetta al governo.
Si pretendeva ch'egli avesse pregiudicato
all'imperio col creare duca di Milano Gian-Galeazzo
Visconte, e molto più per avere
abbandonata l'Italia, permettendo che
esso duca l'andasse a poco a poco ingoiando.
<i>Papa Bonifazio IX</i> anch'egli si
dichiarò contra di lui, perchè non si dava
pensiero alcuno, come protettor della
Chiesa, per estinguere lo scisma. Fattene
anche varie doglianze dagli elettori al
papa, l'avea questi più volte paternamente
ammonito a mutar vita; ma, vedendo
che predicava al deserto, finalmente
lasciò in libertà gli elettori di
provvedere, come avessero creduto il
meglio. Pertanto, dopo le citazioni, nel
dì 20 d'agosto raunati i principi, esposero
la dappocaggine e tutti gli altri di lui
reati, e poscia vennero alla sentenza della
<span class="pagenum" id="Page_898">[898]</span>
deposizione, con eleggere in sua vece re
de' Romani <i>Federico duca</i> di Brunsvich,
il quale non giunse alla corona germanica,
perchè da una congiura gli venne
tolta la vita. Si passò all'elezione d'un
altro, e questa cadde in <i>Roberto conte Palatino</i>
del Reno e duca di Baviera, principe
valoroso e ben degno di quella carica.
Era egli nipote di <i>Lodovico il Bavaro.
Venceslao</i>, saputa la sua deposizione,
come era d'animo abbietto, benchè
molti seguitassero a tenere per lui, e massimamente
in Italia il duca di Milano,
pure si ritirò nel suo regno di Boemia,
continuando a menar la vita di prima.
Per le sue tirannie fu dipoi posto dai
Boemi in prigione nel 1403. Fuggito di
là, ebbe maniera di ricuperare il regno,
in cui commise nuove crudeltà, finchè
nell'anno 1418 morì d'apoplessia, da
niuno compianto, e abborrito da ognuno.
</p>

<hr />
</div>

<div class="chapter">
<h2 class="hidden" id="MCCCCI">MCCCCI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccci</span>. Indizione <span class="smcap lowercase">IX</span>.</td>
  </tr>
  <tr>
    <td><span class="smcap">Bonifazio IX</span> papa 13.</td>
  </tr>
  <tr>
    <td><span class="smcap">Roberto</span> re de' Romani 2.</td>
  </tr>
</table>

<p>
Il secolo quintodecimo, a cui do ora
principio, noi lo vedremo non meno agitato
dalle guerre e rivoluzioni, che i barbarici
precedenti. Tuttavia per due capi,
cioè per le lettere e per la milizia, lo troveremo
differente dai finora scorsi, e
molto superiore ai medesimi. Non v'ha
dubbio che nell'antecedente secolo cominciarono
le buone lettere, troppo depresse
in addietro, ad alzare il capo, e
massimamente si ravvivò la lingua latina.
Contribuì allora a ciò non poco Francesco
Petrarca, uomo singolare, colle sue
opere latine. Ho io parimente dato alla
luce le Storie di Ferreto Vicentino, e di
Albertino Mussato Padovano, che non
aspettarono il Petrarca a lavorar con
istile non disprezzabile le loro storie. Sopra
tutti meritano attenzione le opere di
Pietro Paolo Vergerio Justinopolitano, il
seniore, che per l'eloquenza son tuttavia
assaissimo da prezzare. Ma in questo secolo
quintodecimo si dilatò sì fattamente
<span class="pagenum" id="Page_899">[899]</span>
lo studio delle lettere in Italia, che n'uscirono
uomini per letteratura famosi, dei
quali anche oggidì ammiriamo il sapere.
Tanta è la copia d'essi, ch'io non mi metto
a rammentarne neppur uno. Quello che
specialmente cominciò a spronar gl'Italiani
fu la venuta a Venezia sul fine del
precedente secolo, e il passaggio dipoi
a Firenze di Manuello Crisolora fuggito
da Costantinopoli, il quale ben salariato
si diede ad insegnare alla gioventù
la lingua greca; e questa maggiormente
accese lo studio della latina. Dagli
Italiani susseguentemente impararono gli
altri regni cristiani. Similmente nacquero
nel presente secolo molti insigni uomini,
che poscia ristorarono e perfezionarono
la pittura, cioè Leonardo da Vinci, Pietro
Perugino, Michel Angelo Buonarroti,
Tiziano, Andrea del Sarto, Antonio Allegri
detto il Correggio, Rafaello d'Urbino,
ec. Per conto della milizia abbiam
veduto che nel precedente secolo gl'Italiani
costituirono il nerbo maggiore delle
lor forze ed armate nella cavalleria
straniera. Calavano allora a truppe i
Tedeschi ed altri oltramontani, chiamati,
o spontanei, in Italia, ben sicuri di trovar
soldo o dai principi o dalle città libere.
Ma s'è anche veduto quanto grande
fosse l'avarizia loro, quanto poca la
fede; e il maggiore di tutti i mali, fu lo
aver essi introdotte le maledette compagnie
di masnadieri, che sì lungamente
afflissero le nostre contrade. Conobbero
infine gl'Italiani di avere anch'essi mani,
coraggio ed armi; e, lasciati andar gli
stranieri, divennero agguerriti, ed ebbero
capitani e generali di rara maestria
e valore nel mestiere delle armi. Spezialmente
in questi tempi fioriva <i>Alberico
conte di Barbiano</i>, dianzi gran contestabile
del regno di Napoli, dalla cui scuola
uscirono altri insigni capitani. Così abbiam
veduto Jacopo del Verme, Biordo e
Broglia e Carlo Malatesta, che morì di
peste nel precedente anno in Empoli. E
qui conviene far menzione di Sforza
degli Attendoli, nato in Cotignola della
<span class="pagenum" id="Page_900">[900]</span>
Romagna <span class="fnote">[Corio, Istoria di Milano.]</span> nell'anno 1369 a dì 10 di
giugno. Il Bonincontro <span class="fnote">[Bonincontrus, Annal., tom. 21 Rer. Ital.]</span>, il padre Bonoli <span class="fnote">[Bonoli, Istoria di Lugo.]</span>
ed altri non pochi scrivono, essere
stata nobile la casa degli Attendoli
onde egli uscì. Ma può restar del sospetto,
che se gli attribuisse questa nobiltà,
dappoichè egli, fu col suo valore salito
in alto, e tanto più dappoichè Francesco
suo figliuolo, anche più insigne nelle armi
del padre, giunse a conquistare il ducato
di Milano. Antica tradizion certo fu,
ch'egli, zappando la terra, ed invitato da
alcuni al mestiere delle armi, gittasse la
zappa sopra una quercia, per prenderne
augurio; se calava, di seguitar nel suo
esercizio, e se restava nell'albero, di
abbracciar la milizia. Non cadde la zappa,
ed egli marciò alla guerra, dove per
le sue violenze gli fu posto il soprannome
di Sforza; e già in questi tempi
avea cominciato ad acquistarsi il nome
di valente guerriero, e comandava ad
una squadra d'armati. Per testimonianza
del Giovio, i suoi posteri Sforzi duchi di
Milano non credeano falsa tal tradizione;
e da qui a non molto noi vedremo
esso Sforza nominato dai Romani <i>villano
da Cotignola</i>. In questo medesimo anno,
trovandosi esso Sforza al servigio dei
Fiorentini con cento cinquanta uomini
d'armi in San Miniato, Lucia Trezania,
tenuta da lui per moglie di coscienza,
ma poi ripudiata, partorì a' dì 23 di luglio
Francesco figliuolo di lui, che col
tempo fu gloriosissimo duca di Milano.
Questo basti per ora.
</p>

<p>
Abbiamo dal Rinaldi <span class="fnote">[Raynaldus, Annal. Eccles.]</span> che circa
questi tempi <i>papa Bonifazio</i>, portato alla
clemenza, ricevette in sua grazia Giovanni
e Niccolò dalla Colonna, che colla
corda al collo gli chiesero perdono. Lo
stesso fece con Giacobello Gaetano figliuolo
del defunto Onorato conte di
Fondi, cioè di un gran nemico di esso
papa, confermandogli alcuni feudi già
<span class="pagenum" id="Page_901">[901]</span>
spettanti alla sua casa nello Stato pontifizio.
Ma l'avversario suo, cioè l'<i>antipapa
Benedetto</i>, che tuttavia era sequestrato
nel palazzo, ossia castello di Avignone,
ebbe maniera in quest'anno di
guadagnare <i>Lodovico duca d'Orleans</i>
reggente del regno. Questi riconciliò con
lui i cardinali del suo partito, che l'aveano
dianzi abbandonato per le sue
crudeltà contro la città d'Avignone. Ratificò
in tal congiuntura Benedetto le
promesse fatte già di deporre il preteso
papato, se così richiedeva il bisogno della
Chiesa; e con ciò pare ch'egli riacquistasse
la libertà. Ma, secondo altri atti, la
sua liberazione succedette nell'anno 1403.
Attese in questi medesimi tempi <span class="fnote">[Giornal. Napolet., tom. 21 Rer. Ital.]</span> Ladislao
re di Napoli a domar que' baroni
che restavano ribelli alla sua corona.
All'uscita d'aprile cavalcò coll'esercito
in Calabria, e ridusse all'ubbidienza sua
tutte quelle terre, a riserva di Cotrone
e di Reggio, che Niccolò Ruffo conte di
Catanzaro consegnò alle genti di <i>Lodovico
d'Angiò</i>, con andarsene dipoi in
Provenza. Ma Ladislao tanto poi fece,
che espugnò i Franzesi, ed ebbe tutto. E
perciocchè morì l'almirante di casa
Marzano, stato in addietro suo nemico,
si volse con gl'inganni a distruggere
quella casa, e sotto colore di un matrimonio
trasse nella rete Goffredo figliuolo
di esso almirante, con torgli
Tiano, Alife e il ducato di Sessa. Aggiugne
il Bonincontro <span class="fnote">[Bonincontrus, Annal., tom. 21 Rer. Ital.]</span> che in questo
medesimo anno Ladislao cacciò da
Amalfi Ruggieri Britanno, che avea occupato
quel paese; ricuperò tutto l'Abruzzo;
e poi, dimentico de' benefizii a
lui compartiti da Dio, quantunque i Sanseverini
si fossero uniti con lui, ed avessero
mirabilmente contribuito a rimetterlo
in Napoli, pure perchè gli erano
stati contro in addietro, prese Tommaso
ed alcuni altri di essi, e li cacciò in prigione.
Un pari trattamento fece al duca
di Venosa e al vescovo di Biseglia. Che
<span class="pagenum" id="Page_902">[902]</span>
mal verme fosse Ladislao, di qui si può
cominciar a comprendere. Ma negli Annali
di Forlì <span class="fnote">[Annal. Foroliviens., tom. 22 Rer. Ital.]</span> l'oppressione de' Sanseverineschi vien
rapportata all'anno 1404.
E conviene aver pazienza se non si possono
con ordinata cronologia riferire i
fatti del regno di Napoli. Appena s'udì
l'elezione di <i>Roberto di Baviera</i> re dei
Romani, coronato in quest'anno, correndo
la festa dell'Epifania, in Colonia
da quell'arcivescovo <i>Federigo</i>, e traspirò
l'inclinazione sua di calare in Italia contra
di <i>Gian-Galeazzo duca</i> di Milano <span class="fnote">[Gatari, Istor. Padov., tom. 17 Rer. Ital.
Delayto, Chron., tom. 18 Rer. Ital. Amm., Ist. Fior.,
lib. 16.]</span>,
che i Fiorentini gli spedirono ambasciatori
a confortarlo e sollecitarlo a questa
impresa. Al pari di loro, anche papa Bonifazio
si studiò di muoverlo, siccome
irritato contro il duca per l'occupazione
da lui fatta di Perugia, Assisi ed altre
terre della Chiesa. Si accordarono i Fiorentini
di pagargli ducento mila fiorini
d'oro, cioè cento mila allorchè fosse
sboccato in Italia l'esercito di lui, e il
resto in altre rate. Ben volentieri, ed
apertamente, <i>Francesco da Carrara</i> signore
di Padova, e segretamente i Veneziani
aderirono a questa lega. Ma <i>Niccolò
Estense marchese</i> di Ferrara, lungi
dall'entrare in questo ballo, nel mese di
settembre, accompagnato da molta nobiltà
e genti d'armi in numero di quattrocento
cinquanta cavalli, andò a Pavia a visitare
il duca di Milano, che l'accolse con molto
onore e finezze: cosa che ingelosì non poco
i Veneziani, e fu cagione che parlassero
alto coi ministri dell'Estense, il quale
seppe tenersi neutrale in quelle scabrose
contingenze. Sul principio d'ottobre fu
a Trento Roberto re de' Romani con
bella gente di armi, e andò ad unirsi
seco colle sue ancora Francesco da Carrara,
il quale fu creato capitan generale di
tutta l'armata. Avea già spedito Roberto
le lettere circolari, significando a' principi
la sua venuta per prendere la corona
<span class="pagenum" id="Page_903">[903]</span>
d'Italia, e intimando al duca di
Milano di dimettere tutte le città dell'imperio
indebitamente da lui possedute.
<i>Gian-Galeazzo</i> gli mandò per risposta,
che nol conoscea per nulla, essendo
<i>Venceslao</i> legittimo re de' Romani, ed
esso Roberto un usurpatore. Intanto accrebbe
l'esercito suo, e lo spedì ai confini
de' suoi Stati, col mettere specialmente
un grosso presidio in Brescia, comandato
da Facino Cane e da Ottobon
Terzo.
</p>

<p>
A quella volta appunto per disastrosi
cammini calò, dopo la metà d'ottobre,
l'armata di Roberto, con cui erano ancora
il burgravio di Norimberga e <i>Leopoldo
duca</i> d'Austria. Già si erano ribellate al
Visconte alcune valli del territorio bresciano.
Nell'esercito del Visconte, oltre
ai suddetti due capitani, si contavano
<i>Teodoro marchese</i> di Monferrato, il <i>conte
Alberico</i> di Barbiano, <i>Carlo Malatesta,</i>
<i>Galeazzo da Mantova, Taddeo del Verme</i>
ed altri capitani. Molte scaramuccie si
fecero con danno per lo più de' Tedeschi;
ma nel dì 21 d'ottobre si venne quasi ad
un general fatto d'armi, in cui restò scavalcato
e prigione il duca d'Austria,
colla morte e prigionia di molte centinaia
di Tedeschi, comparendo superiore
ad essi la bravura ed arte della milizia
italiana. E se non era Jacopo da Carrara
figliuolo di Francesco signor di Padova,
in piena rotta andava tutto il campo di
Roberto. L'essere stato rilasciato il duca
d'Austria da lì a tre giorni, fece insorgere
sospetti ch'egli avesse maneggiato cogli
uffiziali del Visconte qualche trattato
contra de' Carraresi; di modo che questi
si ritirarono colle lor genti, e nel
dì 6 di novembre giunsero in salvo a
Padova. Roberto anch'egli marciò alla
volta di Trento, dove si partì da lui in
discordia il suddetto duca coll'arcivescovo
di Colonia <span class="fnote">[Sozomenus, Annal., tom. 16 Rer. Ital. Bonincontrus,
Annal., tom. 21 Rer. Ital.]</span>. Son di parere altri
storici che la ritirata di Roberto procedesse
da timore per la fiera spelazzata
<span class="pagenum" id="Page_904">[904]</span>
che gli era toccata nel precedente conflitto.
Certamente non mostrò egli gran perizia
nell'arte della guerra, nè seppe profittar
punto delle forze sue, benchè superiori
a quelle del Visconte. Da Trento
venne poscia Roberto a Padova, e vi
entrò con tutta la sua baronia nel dì 18 di
novembre. Trasferissi di là a Venezia nel
dì 10 di dicembre, accompagnato dal signore
di Padova. Di grandi consigli si
tennero quivi coll'intervento degli ambasciatori
fiorentini, per continuar la lega
e la guerra contro il duca di Milano. Ma
Roberto dimandava danari, e i danari
ostinati non voleano venire <span class="fnote">[Mutius, Histor. Germ., lib. 26.]</span>: però non
si trovava maniera d'accordo fra essi
contraenti. Sino al fine dell'anno si fermò
in Venezia Roberto. Regnò ancora in
quest'anno la confusione in Genova,
troppo essendo avvezzi que' cittadini e
i distrettuali ancora alle gare e sedizioni <span class="fnote">[Georgius Stella, Annal. Genuens., tom. 17
Rer. Ital.]</span>:
finchè nel dì ultimo d'ottobre
colà arrivò<i> Giovanni il Meingle</i>, soprannominato
<i>Bucicaldo</i>, maresciallo del re
di Francia, personaggio di mirabil vivacità
e franchezza, a ripigliar le redini di
quel governo. Seco condusse circa mille
uomini d'armi, e fu accolto con grande
onore. Fattesi egli tosto consegnar quelle
fortezze che erano in mano de' Genovesi,
nel dì 2 di novembre chiamò a
sè Batista Boccanegra e Batista dei
Franchi Lusiardo e dopo averli messi
sotto guardia, li sentenziò a morte, perchè
avessero usurpata la rettorìa della
città senza licenza del re ne' passati tumulti.
La sentenza fu eseguita ad un'ora
di notte nella piazza del pretorio contra
del Boccanegra, a cui fu mozzato il
capo. Dovea farsi lo stesso del Lusiardo,
già spogliato e colle mani legate; ma
perchè si vide qualche movimento nel
popolo accorso, e a ciò teneano gli occhi
i soldati franzesi, il Lusiardo, che se la
vide bella, alzatosi e cacciatosi nella folla,
ebbe la fortuna di salvarsi. Bucicaldo in
<span class="pagenum" id="Page_905">[905]</span>
collera fece subito tagliar la testa a quell'ufficiale
che ne dovea aver cura. E questo
buon cavallerizzo seppe in breve
domar così bene quegli sbrigliati cavalli,
che tornò in Genova e nel territorio la
pace, ed ogni terra ubbidì, eccettochè
Monaco posseduto da Lodovico Grimoaldo,
ma che vedremo ricuperato da esso
Bucicaldo nell'anno seguente, nel quale
ancora sappiamo aver egli tolte le armi
a tutti i cittadini di Genova, senza che si
udisse tumulto alcuno: tanta paura si
avea di lui.
</p>

<p>
Prima di questi avvenimenti fu in
Bologna gran mutazione <span class="fnote">[Matth. de Griffon., Chron. Bonon., tom. 18
Rer. Ital. Cronica di Bologna, tom. eod. Delayto,
Annal., tom. eod.]</span>. Gareggiavano
fra loro in quella città <i>Giovanni
Bentivoglio</i> e <i>Nanne de' Gozzadini</i>, cadaun
d'essi aspirando alla signoria della
città. L'accorto Bentivoglio, per rinforzare
il suo partito, fece nel mese di febbraio
entrare in città tutti gli amici del
fu Carlo Zambeccari della fazion maltraversa,
che erano confinati. Segretamente
ancora si procacciò il favore del duca di
Milano e de' suoi parziali. Con tal disposizione
levato rumore nel dì 14 di marzo,
si fece proclamar signore di Bologna.
Allora fu che il duca si credette di aver
da lì innanzi un fedele amico in esso Bentivoglio,
e gli spedì ambasciatori per far
lega con lui, ed egli acconsentì. Ma seppero
dipoi tanto picchiargli in testa gli
ambasciatori de' Fiorentini, rappresentandogli
il pericolo d'essere divorato dal
non mai contento duca, ch'egli si gittò
nelle loro braccia e strinse lega con essi.
Di questo si offese non poco il Visconte,
ma siccome volpe vecchia dissimulò
lo sdegno, con ordinar nondimeno al
conte Alberico di Barbiano e ad Ottobuon
Terzo che andassero in Romagna,
e trovassero pretesti di guerra contra dei
Bolognesi. Il pretesto fu, che il Bentivoglio
si fosse accordato con <i>Astorre</i> signor
di Faenza e nemico del conte Alberico.
Fecero dunque essi delle scorrerie sul
<span class="pagenum" id="Page_906">[906]</span>
territorio bolognese nel giugno, menando
via gran quantità di bestiame e prigioni.
Poscia, sbrigato che fu dalla guerra
col re Roberto, ritornò esso conte Alberico
sul Bolognese, e ripigliate le ostilità,
s'impadronì del castello e della rocca di
Dozza. Nanne e Bonifazio de' Gozzadini,
per sospetto della lor vita, si ritirarono a
Ferrara, e furono banditi. In Pistoia nell'anno
presente <span class="fnote">[Sozomen., Chron., tom. 16 Rer. Ital.]</span> Ricciardo de' Cancellieri,
ribellatosi alla patria, prese il castello
della Sambuca; ed assistito dal
duca di Milano, a cui facea sperare il dominio
di quella città, diede il guasto a
tutta quella contrada. Ma i Fiorentini
colle lor forze sturbarono i progressi del
medesimo Ricciardo. Abbiamo dagli Annali
di Milano <span class="fnote">[Annales Mediolan., tom. eod.]</span> che in questi tempi
Gian-Galeazzo duca, per sostener la guerra
poco fa descritta, caricò sì spietatamente
i suoi sudditi di taglie e prestiti,
che molti, non potendo sostener tanti pesi,
andarono raminghi pel mondo, oppure
venivano imprigionati, e dai soldati erano
occupati i lor beni. Perciò gemiti ed urli
s'udivano fra tutti quei popoli. E tali
per lo più son le glorie dei principi conquistatori.
</p>

<hr />
</div>

<div class="chapter">
<h2 class="hidden" id="MCCCCII">MCCCCII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccii</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Bonifazio IX</span> papa 14.</td>
  </tr>
  <tr>
    <td><span class="smcap">Roberto</span> re de' Romani 3.</td>
  </tr>
</table>

<p>
Nulla di particolare abbiamo in questo
anno delle azioni di <i>papa Bonifazio
IX</i>, sennonchè egli fece lega coi Fiorentini
contra dello Stato di Milano <span class="fnote">[Sozomenus, Chron., tom. eod.]</span>,
e Giannello suo fratello con mille e cinquecento
lancie andò all'assedio di Perugia;
ma Ottobuon Terzo colle soldatesche
del duca di Milano il fece tornar indietro
con poco suo gusto. Nè altro sappiamo
del <i>re Ladislao</i> <span class="fnote">[Giornal. Napolet., tom. 21 Rer. Ital.]</span>, fuorchè l'aver
egli contratto matrimonio con una sorella
del re di Cipri appellata <i>Maria</i>, gentile
<span class="pagenum" id="Page_907">[907]</span>
e savia signora, che giunse a Napoli
nel dì 12 di febbraio con accompagnamento
nobile di Cipriotti. Furono perciò
fatte solenni giostre ed altre magnificenze
in quella regal città. Dimorò per qualche
tempo il re de' Romani <i>Roberto</i> in Venezia,
disputando co' Fiorentini del danaro
ch'egli si doleva di non avere ricevuto
secondo i patti, ed esigendone dell'altro,
se dovea continuare a tener le sue armi
in Italia <span class="fnote">[Gatari, Istoria di Padova, tom. 17 Rer. Ital.]</span>. Perchè non andavano a suo
verso gli affari, e gli ambasciatori fiorentini
s'erano ritirati, anch'egli, imbarcatosi
sopra una galea sottile, se n'andò
colla sua famiglia a Tisana. Assai nondimeno
premeva alla signoria di Venezia
di tener in Italia questo principe per
contrapporlo alla smoderata potenza del
duca di Milano. Fattolo perciò ritornare
a Venezia nel dì 9 di gennaio, ottennero
che i Fiorentini pagassero nuovi danari;
laonde, parendo già fissata la sua permanenza
in Italia, nel dì 29 del suddetto
mese venne a Padova, e volle, per maggior
sua sicurezza, prendere alloggio nel
castello. Ma perciocchè i Fiorentini per
loro imbrogli in Toscana, e per li bisogni
del signor di Bologna, che era più
che mai infestato da <i>Alberico conte</i> di
Barbiano, non poteano unir con lui le
proprie forze, nè si sentivano di voler
sostenere colla sola lor borsa il peso di
un sì dispendioso aiuto, e perchè neppure
in Germania erano quiete le cose: il re
Roberto in fine a dì 13 d'aprile congedatosi
in Padova, e ritornato a Venezia,
dopo qualche giorno s'imbarcò, e tornossene
al suo paese, lasciando in Italia
un misero concetto del suo nome e valore.
Allora si slargò forte il cuore a <i>Gian-Galeazzo
Visconte</i>, vedendosi tolto d'attorno
un tal contradittore, e tosto s'applicò
ad eseguire i disegni già conceputi
contra di <i>Giovanni Bentivoglio</i> signor di
Bologna, a cui dava il nome d'ingrato.
Fin sul bel principio di quest'anno aveano
cominciato gli affari d'esso Bentivoglio
<span class="pagenum" id="Page_908">[908]</span>
a prendere cattiva piega <span class="fnote">[Cronica di Bologna, tom. 18 Rer. Ital. Delayto,
Annal., tom. eod.]</span>. Era entrato
nel dì 29 di gennaio in quel territorio il
conte Alberico con cinquecento lancie;
altre schiere condotte da Marcoardo dalla
Rocca si aggiunsero alle sue, e con loro
parimente si unirono Bonifazio e Nanne
de' Gozzadini. S'impadronirono essi per
trattato nel dì 31 della Pieve di Cento, e
poscia della rocca. Fu seguitato l'esempio
di questa terra da Massumatico, San
Prospero, Galiera, Vergà ed altre terre.
Anche San Giovanni in Persiceto nel dì
3 di febbraio si ribellò gridando: <i>Viva
la libertà</i>. Questo popolo dipoi nel dì 8
di marzo chiamò il Bentivoglio a parlamento,
mostrando disposizione di far
patti con lui. V'andò egli con due suoi
capitani. I patti furono, che contra di lui
spararono due bombarde, l'una delle
quali uccise il cavallo a lui, e l'altra Scorpione
suo capitano. Acclamò poscia esso
popolo per loro signori <i>Pandolfo</i> e <i>Malatesta</i>
de' Malatesti. Fortuna ebbe bene
esso Bentivoglio nel dì 15 di febbraio di
rompere il corpo di gente comandato da
Marcoardo dalla Rocca e da Alberto Pio,
e di far prigioni que' due capitani; ma
un nulla fu questo al suo bisogno.
</p>

<p>
Avendo egli intanto implorato l'aiuto
de' Fiorentini, questi gli mandarono
<i>Bernardone</i> lor capitano con alcune centinaia
di fanti e cavalli. <i>Francesco da Carrara</i> <span class="fnote">[Redus., Chron., tom. 19 Rer. Ital.]</span>
anch'egli inviò loro cinquecento
fanti, bella gente e ben armata, ed anche
trecento cavalieri condotti da <i>Francesco
Terzo</i> e <i>Jacopo</i> suoi figliuoli. Andrea Gataro <span class="fnote">[Gatari, Istor. di Padova, tom. 17 Rer. Ital.]</span>
scrive, avere il signore di Padova
spedito colà mille e cinquecento cavalli
e trecento fanti; ma è ben più probabile
il primo racconto. Comunque sia, poco
era questo in paragon delle forze del
duca di Milano, nel cui poderosissimo
esercito, composto di otto mila cavalli e
cinque mila fanti, ed altri dicono molto
più, comparvero <i>Francesco Gonzaga</i> signor
<span class="pagenum" id="Page_909">[909]</span>
di Mantova, <i>Carlo, Pandolfo</i> e <i>Malatesta</i>
de' Malatesti, <i>Antonio del Verme</i>, il
<i>conte Alberico</i> da Barbiano, <i>Jacopo</i> e <i>Taddeo
del Verme, Ottobuon Terzo, Facino
Cane</i>, ed altri rinomati capitani, i quali
tutti concorsero a dare il generalato al
vecchio conte Alberico, che potea essere
maestro di ognuno nell'arte della guerra.
Nel dì 22 di maggio entrò sul Bolognese
l'armata duchesca, inferendo quei danni
che suol fare la militar licenza anche
senza l'ordine de' comandanti, facendo
vista il Gonzaga e i Malatesti di far eglino
quella guerra a nome proprio, e non già
del duca di Milano. Avea postato Giovanni
Bentivoglio le sue genti a Casalecchio,
affinchè non fosse tolta l'acqua del
canale di Reno alla città. Trasse colà anche
l'esercito nemico, e nel dì 26 di giugno
seguì fra loro un terribil fatto d'armi
colla sconfitta de' Bolognesi, restando
prigione di Facino Cane <i>Bernardone</i> generale
de' Fiorentini e <i>Francesco Terzo</i>
da Carrara, e del signore di Mantova
<i>Jacopo</i> altro legittimo figliuolo del signore
di Padova, oltre a Sforza Attendolo,
Tartaglia e moltissimi altri. Per questa
rotta il popolo di Bologna prese le armi
contra del Bentivoglio, ed, occupate le
porte <span class="fnote">[Delayto, Annal., tom. 18 Rer. Ital.]</span>, lasciò entrare non solamente i
fuorusciti nemici di lui, ma anche i capitani
del Visconte con alcune brigate d'armati.
Essendo nascosto <i>Giovanni Bentivoglio</i>,
fu nel dì 28 scoperto, e condotto
alla piazza, restò vittima del furore di
quel popolo, il quale non tardò ad acclamare
per suo signore il duca di Milano,
perchè non potea di meno; e fu poi questa
elezione solennemente confermata a
dì 10 di luglio nel general consiglio di
quella città. Poco stette il duca ad ordinare
che ivi si fabbricasse una cittadella.
Gran danno e scontento n'ebbero i Bolognesi.
Se a questa nuova restassero
storditi i Fiorentini, facile è l'immaginarselo.
Già si vedeano quasi da ogni lato
circondati dal Biscione, padrone della
Lunigiana, di Pisa, Siena, Perugia e Bologna.
<span class="pagenum" id="Page_910">[910]</span>
Scrive il Corio <span class="fnote">[Corio, Istoria di Milano.]</span> che dopo la
presa di questa città inviò il duca in Toscana
il conte Alberico con dodici mila
cavalli e diciotto mila fanti, che strinsero
d'assedio la città di Firenze. Aggiugne
l'autore della Cronica di Bologna <span class="fnote">[Cronica di Bologna, tom. 18 Rer. Ital.]</span> che
nel dì 23 d'agosto fu sconfitta la gente
d'esso duca dai Fiorentini. Ma di ciò
nulla parlando il Delaito, il Poggio, l'Ammirato
ed altri scrittori; anzi scrivendo
essi che lo scaltro duca, per mostrar la
sua moderazione, tosto trattò di pace e
lega con Firenze, non è da prestar fede
in ciò allo storico milanese. Nè si vuol
tacere, che, condotto prigione da Facino
Cane <i>Francesco Terzo</i> da Carrara <span class="fnote">[Gatari, Istor. di Padova, tom. 17 Rer. Ital.]</span>, allorchè
fu in Parma, aiutato da un suo
conoscente, ebbe la fortuna di fuggire, calandosi
giù per le mura. <i>Jacopo</i> suo fratello
prigioniere di <i>Francesco Gonzaga</i> fu
menato a Mantova. Quantunque suo padre
offerisse di riscatto cinquanta mila
fiorini d'oro, il Gonzaga, dimentico dei
servigi a lui prestati dalla casa di Carrara
nella precedente guerra, stava saldo in
volerne cento mila. Molto meno costò al
Carrarese la liberazion del figliuolo; perciocchè
concertato tutto con genti fidate,
allorchè Jacopo un dì giocava alla palla
in sito diviso dal lago da un muro, siccome
era suo costume, uscì per un portello
a pigliarla. Quivi, entrato in una
barca preparata, che velocemente il condusse
fuori del lago, trovò al lido dodici
cavalle corridore, tenute da dodici uomini
a cavallo, che l'aspettavano. Con queste
arrivò egli sano e salvo nel dì 23 di novembre
a Padova, e recò un'incredibil
allegrezza al padre.
</p>

<p>
In questo auge di gloria e potenza
ora si trovava <i>Gian-Galeazzo</i> Visconte
duca di Milano; ma siccome nulla è di
stabile nelle umane cose, venuta la peste
a Pavia, egli si ritirò a Marignano sul
Lambro. Quivi, preso da malattia, nel
dì 3 di settembre in età di cinquantacinque
<span class="pagenum" id="Page_911">[911]</span>
anni pagò il debito della natura;
nè mancò chi sospettasse i Fiorentini
autori di sua morte col veleno. Fu questo
principe di gran mente ed astuzia,
amatore della vita ritirata, magnanimo,
clemente e glorioso agli occhi del mondo
per le sue tante conquiste. Altre sue belle
qualità sono riferite negli Annali di Forlì <span class="fnote">[Annal. Foroliviens., tom. 22 Rer. Ital.]</span>.
S'egli maggiormente fosse vivuto,
le disposizioni certamente erano ch'egli
avrebbe steso molto più oltre i confini
del suo dominio, giacchè cotanto era cresciuta
la di lui potenza; e la febbre dei
conquistatori, così pregiudiziale a' propri
ed altrui sudditi, gli stava troppo fitta
nel cuore. Dal testamento e da' codicilli
suoi, il compendio de' quali vien riferito
dal Corio <span class="fnote">[Corio, Istoria di Milano.]</span>, si raccoglie, aver egli lasciato
col titolo di duca a <i>Gian-Maria</i>
suo primogenito <i>Milano, Cremona, Como,
Lodi, Piacenza, Parma, Reggio, Bergamo,
Brescia, Siena, Perugia e Bologna</i>. A <i>Filippo
Maria</i> secondogenito legittimo lasciò
con titolo di conte <i>Pavia, Novara,
Vercelli, Tortona, Alessandria, Verona,
Vicenza, Feltro, Belluno</i> e <i>Bassano</i> colla
riviera di <i>Trento</i> <span class="fnote">[Delayto, Annal., tom. 18 Rer. Ital.]</span>. A <i>Gabriello</i> suo bastardo,
ma legittimato, lasciò <i>Pisa</i> e <i>Crema</i>.
Andrea Biglia <span class="fnote">[Billius, in Hist., tom. 19 Rer. Ital.]</span> non parla di Crema,
e dice lasciatagli <i>Pisa</i> colla <i>Lunigiana</i>
e <i>Sarzana</i>. Tralascio i suoi legati a
cause pie. La solennità del funerale fatto
al di lui cadavero nel dì 20 d'ottobre in
Milano fu uno spettacolo de' più magnifici
che mai si vedesse l'Italia. Vien descritto
esso funerale da Andrea Gataro,
dal Corio, ma specialmente da un opuscolo
da me dato alla luce nel tomo decimosesto
della Raccolta degli scrittori
d'Italia. Alla morte di questo principe
era preceduta una gran cometa visibile
per tutta Italia; e chi si dilettava del
vano e fallace mestiere d'indovinare
l'avvenire, forse avea fatti i conti sulla
di lui vita. Anzi scrivono che lo stesso
<span class="pagenum" id="Page_912">[912]</span>
duca da ciò intese vicina la sua chiamata
per l'altro mondo. Certo, dappoichè fu
morto, i più si fecero buonamente a credere
che quel fenomeno celeste avesse
indicata la di lui morte. Pretesero altri
predetta la formidabil rotta data in questo
anno da Timur Bech, da noi appellato
<i>Tamerlano</i>, imperador dei Tartari, al ferocissimo
<i>Baiazette</i> sultano de' Turchi,
gran flagello della cristianità in Oriente,
il quale, restato prigioniere del barbaro
vincitore, fra le catene terminò poi la
vita. Tutte visioni della buona gente, che
fa de' somiglianti lunarii, mentre io scrivo,
per una cometa che si vide nel febbraio
di quest'anno 1744. Per quanto
abbiamo dagli Annali di Forlì <span class="fnote">[Annales Foroliviens., tom. 22 Rer. Ital.]</span>, cessò
di vivere in quest'anno a dì 20 di luglio
<i>Pino degli Ordelaffi</i>, signore di Forlì, di
Forlimpopoli e d'altre terre, e a lui succedette
nel dominio <i>Cecco</i> suo fratello.
Vien lodato esso Pino per molte sue belle
doti, ed universalmente fu dai sudditi
compianta la sua morte. In quest'anno
ancora morì <i>Scarpetta degli Ordelaffi</i>.
</p>

<hr />
</div>

<div class="chapter">
<h2 class="hidden" id="MCCCCIII">MCCCCIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccciii</span>. Indizione <span class="smcap lowercase">XI</span>.</td>
  </tr>
  <tr>
    <td><span class="smcap">Bonifazio IX</span> papa 15.</td>
  </tr>
  <tr>
    <td><span class="smcap">Roberto</span> re de' Romani 4.</td>
  </tr>
</table>

<p>
Cominciaronsi in quest'anno a provar
gli effetti della morte di <i>Gian-Galeazzo
</i>duca di Milano, cioè si cominciò
a sfasciar la monarchia con tante guerre
e fatiche da lui stabilita. Già fra i suoi
figliuoli si era questa divisa; ma passò
più oltre la malattia, con giugnere sino
al cuore dello stesso dominio. Erano
tuttavia i due figliuoli suoi, cioè <i>Gian-Maria</i>
e <i>Filippo</i>, in età incapace di governo;
e però il padre nel suo testamento,
se crediamo al Corio <span class="fnote">[Corio, Istoria di Milano.]</span>, avea lasciata
la reggenza a <i>Caterina</i> sua moglie, a <i>Francesco
Gonzaga</i> signore di Mantova, al
<i>conte Antonio d'Urbino</i>, a <i>Jacopo del Verme</i>,
a <i>Pandolfo Malatesta</i>, al <i>conte Alberico</i>
da Barbiano, e a <i>Francesco Barbavara</i>
<span class="pagenum" id="Page_913">[913]</span>
Novarese. Andrea Biglia, autore di questi
tempi, scrive <span class="fnote">[Billius, in Histor., tom. 19 Rer. Ital.]</span> essere stati i principali
tutori <i>Pietro di Candia</i> arcivescovo di
Milano, <i>Carlo Malatesta</i> e <i>Jacopo del Verme</i>.
Entrò ben presto la discordia fra i
reggenti. La troppa autorità, che si attribuiva
il Barbavara, unitissimo colla duchessa,
suscitò l'invidia e l'ambizione nei
colleghi; crebbero i disgusti, e i migliori
consigli erano ben di rado abbracciati. Il
peggio fu in questi primi tempi l'odio e
lo spirito della vendetta di chi era rimasto
nemico della casa de' Visconti <span class="fnote">[Ammirat., Istoria di Firenze, lib. 17.]</span>. Si
procurò di trattar pace co' <i>Fiorentini</i>;
nulla si potè ottenere. <i>Papa Bonifazio IX</i>
per le città dello Stato ecclesiastico usurpate,
dopo aver pazientato in addietro per
paura del potentissimo Biscione, ora determinò
daddovero di ricuperare il suo.
Il primo colpo ch'egli fece, fu di staccar
da Milano e di prendere al suo servigio
il <i>conte Alberico</i>, soprannominato il gran
contestabile, tassato d'ingratitudine dagli
storici milanesi perchè dimentico di tanti
benefizii che gli aveva compartiti Gian-Galeazzo,
e molto più perchè contra dei
di lui figliuoli impugnò la spada in questo
anno. Già era il papa collegato co' Fiorentini,
ed ora con esortazioni e comandamenti
trasse ancora nella stessa lega <span class="fnote">[Delayto, Annal., tom. 18 Rer. Ital.]</span>
<i>Niccolò marchese</i> d'Este signor di Ferrara,
creandolo capitan generale dell'esercito
della Chiesa. Dai reggenti di Milano
furono spediti ambasciatori a Padova per
quetare <i>Francesco da Carrara</i>, e si conchiuse
che il Visconte l'assolverebbe da
ogni debito, e inoltre cederebbe a lui Feltro
e Cividal di Belluno. Mancò a tali
promesse il governo di Milano, e perciò
il Carrarese si cominciò ad armare per
far guerra ai due fratelli Visconti. Molto
più di lui si preparavano i Fiorentini per
la medesima danza. Spedì il papa a Ferrara
<i>Baldassare Cossa cardinale</i> con titolo
di legato di Bologna, acciocchè accudisse
col marchese estense alla riduzion di
<span class="pagenum" id="Page_914">[914]</span>
Bologna. Sul fine dunque di maggio l'esercito
pontifizio, comandato dal marchese
e da Uguccion de' Contrarii, premessa
la sfida, entrò nel Bolognese ostilmente.
Col marchese erano il gran contestabile,
Carlo e Malatesta de' Malatesti,
Pietro da Polenta, Paolo Orsino ed altri
capitani di grido. Dopo aver preso alcuni
luoghi del Bolognese, improvvisamente
marciò quell'armata pel Modenese e Reggiano
ai danni del Parmigiano, e grosso
bottino vi fece. Indi, ritornata sul Bolognese,
attese ad altre conquiste.
</p>

<p>
Intanto in Milano contro la superbia
di Francesco Barbavara si eccitò nel dì
25 di giugno una fiera sedizione da <i>Antonio
Visconte</i>, dagli Aliprandi e da altri
malcontenti; di modo che la duchessa col
figliuolo <i>Gian-Maria</i> e col Barbavara si
ritirò nel castello. Sopraggiunto poi Antonio
Porro, crebbe il tumulto del popolo;
seguirono moltissimi ammazzamenti;
e il Barbavara prese il partito di
fuggirsene a Pavia, e più lungi ancora. Il
giovinetto <i>Filippo Maria</i> conte di Pavia si
trasferì anch'egli a quella città per custodirla
dalle rivoluzioni. Mirabil cosa fu
il vedere scatenarsi in questi tempi per
quasi tutte le città del ducato di Milano
le dianzi addormentate fazioni de' Guelfi
e Ghibellini, con fama che gl'industriosi
Fiorentini spargessero sì gran fuoco dappertutto
coi loro emissarii, e colle promesse
d'aiuto a chiunque si ribellasse.
<i>Rolando Rosso</i> coi Correggeschi ed altri
Guelfi un gran turbine sollevò nel Parmigiano.
Nel dì primo di luglio il <i>marchese
Ugo Cavalcabò</i> occupò Cremona e
poi Crema, ed ebbe soccorso da essi
Fiorentini; <i>Franchino Rusca</i> si fece padron
di Como; la fazion guelfa s'impadronì
di buona parte di Brescia; in Bergamo
si scannarono senza pietà le due
nemiche fazioni; Lodi, la Martesana, Soncino,
Bellinzona, e moltissime altre terre,
chi si ribellò al duca, e chi fu sottoposta
a gravi omicidii e saccheggi <span class="fnote">[Billius, Hist., tom. 19 Rer. Ital.]</span>. Nè andò
molto che anche gli <i>Scotti</i>, i <i>Landi</i> ed
<span class="pagenum" id="Page_915">[915]</span>
altri nobili di Piacenza, cacciati gli <i>Anguissoli</i>,
presero in sè il governo di quella
città. Tutto in somma era in rivolta. In
mezzo a tanto incendio pareano incantati
i reggenti di Milano, sennonchè <i>Ottobuon
Terzo</i> sostenne Parma, e <i>Facino
Cane</i> con <i>Galeazzo da Mantova</i> difese
bravamente Bologna dagl'insulti dell'esercito
pontificio, il qual di nuovo fece una
irruzione nel Parmigiano <span class="fnote">[Delayto, Annal., tom. 18 Rer. Italic.]</span>. Pur presero
essi Reggenti un buon consiglio, e
fu di pacificare il papa. Datane la commissione
a <i>Francesco Gonzaga</i> signore di
Mantova, questi segretamente ne trattò
col <i>cardinal Cossa</i> legato apostolico, per
mezzo di <i>Carlo Malatesta</i> suo cognato, sì
felicemente, che all'improvviso saltò fuori
la pace fra loro nel dì 25 d'agosto, per
cui furono restituite al papa le città di
Bologna, Perugia ed Assisi, senza che il
pontefice si prendesse in quella pace cura
alcuna de' Fiorentini: del che fecero eglino
molte doglianze. A questa pace si oppose,
per quanto potè, Facino Cane, e
fece gran danno alla città di Bologna;
pure in fine se ne andò <span class="fnote">[Matth. de Griffon., Chron. Bonon., tom 18 Rer. Ital. Cronica di Bologna, tom. eod.]</span>, e nel dì 2 di
settembre entrò il cardinal Cossa trionfante
in quella città, di cui gli fu confermata
la legazione dal papa. Nell'ottobre
Nanne de' Gozzadini, che aveva ordito
un tradimento per farsi signore di Bologna,
mandò i suoi ad occupare una porta;
ma il cardinale, che sapeva già e dissimulava
tutto, non si lasciò trovare a
letto. Fu preso Bonifazio fratello di Nanne,
e questi lasciò la testa sul pubblico
palco. Imprigionato ancora Gabbione
figliuolo di Nanne, di questo si servì il
cardinal legato nell'anno seguente per
indurre suo padre a restituir la terra di
Cento e la Pieve, minacciando la morte
al figliuolo. Nanne promise; ma, non attenendo
la parola, tolta fu la vita anche
ad esso Gabbione. Parimente in Siena <span class="fnote">[Histor. Senensis, tom. 20 Rer. Ital.]</span>
si sollevarono sul fin di novembre le fazioni,
<span class="pagenum" id="Page_916">[916]</span>
l'una per sottrarsi al duca di Milano,
e l'altra per sostenerlo; laonde il
vicario duchesco fu in gran pericolo.
</p>

<p>
Era attaccato il fuoco al bosco; anche
<i>Francesco da Carrara</i> signor di Padova
pensò a scaldarsi <span class="fnote">[Gatari, Istor. di Pad., tom. 17 Rer. Ital. Delayto, Annal., tom. 18 Rer. Ital.]</span>. La speranza
di fare in suo pro qualche bel colpo in
mezzo a sì grande sconvolgimento del ducato
di Milano, parea fondatissima; e tanto
più perchè una delle fazioni di Brescia
gli facea sperar l'entrata in quella potente
città. Il perchè, ottenuta permissione
dai signori veneziani, che nondimeno il
dissuasero non poco da imprendere quella
guerra, nel dì 16 di agosto s'inviò colle
sue armi unite a quelle di <i>Niccolò marchese</i>
di Ferrara suo genero alla volta di
Brescia, dove entrò nel dì 18 d'esso mese,
e gliene fu dato il dominio. Ma essendo
la cittadella costante nell'ubbidienza a
Milano, e venuti colà con gran corpo di
gente <i>Jacopo del Verme, Ottobuon Terzo</i>
e <i>Galeazzo da Mantova</i>, non finì la faccenda,
che ebbero per grazia le armi padovane
e ferraresi di potersi ritirar illese alle
lor case. Fece dipoi il Carrarese varie
scorrerie sul Veronese, prese alcuni luoghi,
vi piantò qualche bastia; ma <i>Ugolotto
Biancardo</i> governator di Verona il
tenne corto, e il signore di Mantova gli ritolse
le torri di Legnago che egli avea
preso. Tornando dai principi oltramontani
<i>Manuello imperador</i> de' Greci con poco
profitto de' suoi interessi, arrivò nel dì 22
di gennaio del presente anno a Genova <span class="fnote">[Georgius Stella, Annal. Genuens., tom. 17 Rer. Italic.]</span>.
Ricevette grande onore da quel popolo, e
dal regio governatore <i>Bucicaldo</i>, e se ne
andò poscia al suo viaggio, malcontento
dei cristiani occidentali. Intanto perchè i
Genovesi erano in rotta con <i>Giano re di
Cipri</i>, armarono nove galee, sette navi e
un galeone contra de' Cipriotti. Lo stesso
Bucicaldo volle essere in persona capitano
della flotta a quella impresa, e sciolse
le vele verso Cipri. Questo armamento fu
<span class="pagenum" id="Page_917">[917]</span>
cagione che quel re, dopo avere ricevuto
alcuni danni, chiedesse accordo collo
sborso di molta pecunia, e colla promessa
d'altra ad altro tempo. Il vittorioso Bucicaldo
si figurò di poter fare qualche bel
colpo in Soria contro gl'infedeli, ma
nulla gli riuscì, siccome neppure di ottener
pace per li Genovesi dal soldano di
Egitto. Contuttociò navigava egli con gran
fasto per que' mari, non si sa se per tornarsene
a Genova, oppure pel fare qualche
tentativo ed insulto contro le terre
de' Veneziani nell'Adriatico; quando eccoti
uscir di Modone <i>Carlo Zeno</i> generale
de' Veneziani, rinomato per molto suo valore
non meno in terra che in mare, che
con undici galee e due uscieri, cioè navi
grosse, teneva d'occhio e seguitava la
flotta genovese <span class="fnote">[Delayto, Chron., tom. 18 Rer. Ital. Redusius,
Chron., tom. 19 Rer. Ital.]</span>. Sulle prime parve amico;
ma nel dì 7 d'ottobre scopertosi nemico,
venne a battaglia con essi Genovesi.
Si combattè con assai bravura dall'una
parte e dall'altra; ma in fine Bucicaldo
ebbe la peggio, e fu costretto a fuggirsene,
con lasciar tre delle sue galee in potere
de' Veneziani, i quali insieme colla gente
le menarono a Modone. Il Sanuto scrive <span class="fnote">[Sanuto, Istor. Ven., tom. 22 Rer. Ital.]</span>
che gran sangue si sparse in quel
conflitto, e conferma la presa delle tre
galee. Nel tornarsene a casa gli sconfitti
Genovesi, incontratisi in due galee veneziane,
anch'essi se ne impadronirono.
Diede molto da parlare per Italia questo
fatto, ed incredibile schiamazzo ne fece il
borioso Bucicaldo, di maniera che quantunque
nell'anno appresso seguisse pace
fra i Veneziani e Genovesi colla restituzion
de' prigioni, pure Bucicaldo non
come governator di Genova, ma come persona
privata sparse un manifesto, in cui
trattava Carlo Zeno da traditore, sfidandolo
a duello in terra ferma, oppure con
una galea per parte di cadauno in mare.
Se ne rise Carlo Zeno, e il lasciò tempestar
quanto volle.
</p>

<p>
<span class="pagenum" id="Page_918">[918]</span>
</p>

<p>
Nè si vuol tacere che sul principio di settembre,
sollevatisi i Guelfi d'Alessandria,
si ribellarono ai Visconti, ed implorarono
aiuto da Genova per sottomettersi al re
di Francia. Non fu pigro il vice-governatore
di Genova a spedir gente in loro aiuto,
con poca fortuna nondimeno; perchè,
oltre all'essersi ritirati i Ghibellini nelle
fortezze, arrivò colà Facino Cane con
molte squadre, che ricuperò quella città,
e mise in desolazione tutta la parte guelfa.
Un simile orrido giuoco fece <i>Pandolfo Malatesta</i>
a Como, dove fu egli spedito per
ricuperar quella città. Bolliva in questi
tempi gran discordia fra i magnati della
Ungheria <span class="fnote">[Sozomenus, Hist., tom. 16 Rer. Ital. Bonincontrus,
Annal., tom. 21 Rer. Ital.]</span>. Coloro che non voleano per
loro re <i>Sigismondo</i> fratello di <i>Venceslao</i>
già re de' Romani, si avvisarono di chiamare
a quella corona <i>Ladislao re</i> di Napoli,
siccome principe che vi pretendea
per le ragioni del <i>re Carlo</i> suo padre e per
altri titoli, promettendogli sicuro per lui
quel vasto regno. Ladislao non perdè tempo
ad imbarcarsi, ed arrivò a Zara. In
essa città, correndo il dì cinque d'agosto,
fu egli coronato dall'arcivescovo di Strigonia,
oppure da <i>Angelo Acciaiuoli</i> cardinal
di Firenze <span class="fnote">[Raynaldus, Annal. Eccles.]</span>, spedito dal papa per
dar braccio all'impresa. Ma avendo egli
inviato i suoi deputati a prendere il possesso
del rimanente del regno, trovò risorto
più che mai il partito di Sigismondo,
mutati d'opinione que' grandi e se
stesso deluso. Il perchè adirato se ne ritornò
a Napoli. Ne' Giornali Napoletani <span class="fnote">[Giornal. Napol., tom. 21 Rer. Ital.]</span>
vien riferito questo avvenimento agli anni
seguenti; ma, per gli atti che rapporta il
Rinaldi e per l'attestato di varii altri scrittori,
esso appartiene al presente. <i>Sigismondo</i>,
siccome dissi, figliuolo di <i>Carlo IV</i> Augusto,
si stabilì poscia sul trono dell'Ungheria,
ma non senza crudeltà, e divenne
col tempo imperador de' Romani.
</p>

<p>
<span class="pagenum" id="Page_919">[919]</span>
</p>

<hr />
</div>

<div class="chapter">
<h2 class="hidden" id="MCCCCIV">MCCCCIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccciv</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Innocenzo VII</span> papa 1.</td>
  </tr>
  <tr>
    <td><span class="smcap">Roberto</span> re de' Romani 5.</td>
  </tr>
</table>

<p>
Era stato rimesso in libertà nel precedente
anno <i>l'antipapa Benedetto</i>, e dacchè
fu rientrato in pacifico possesso di
Avignone, tanto seppe girar gli affari col
far credere a chi non per anche assai il
conosceva la sua prontezza a dimettere
il papato <span class="fnote">[Raynaldus, Annal. Eccles.]</span>, se si fosse convenuto con <i>papa
Bonifazio</i>, dipinto da lui come ostinato
in mantenere lo scisma, che gli fu restituita
l'ubbidienza da' Franzesi. Ora il
furbo Spagnuolo, per maggiormente accreditarsi
fra quei del suo partito, e dar
ad intendere la sua buona volontà per la
riunion della Chiesa, spedì in quest'anno
verso il fin di settembre due vescovi con
tre altri suoi ambasciatori a Roma per
proporre a papa Bonifazio, non già, come
andò spacciando, la vicendevol cessione
del pontificato, ma bensì un abboccamento
fra loro in un luogo determinato. Teodorico
da Niem, autore molto sospetto
agli annalisti pontifizii, scrive <span class="fnote">[Theodoricus de Niem, Hist.]</span> che Bonifazio
ricusò ogni partito, con sostenere
ch'egli era vero papa, nè dover egli mettere
in dubbio la legittima sua dignità. Al
che risposero gli ambasciatori che il loro
papa non era simoniaco, quasi tacitamente
accusando Bonifazio di questo reato:
del che egli molto si offese, ed eccessivamente
montò in collera. Tale agitazion
d'animo, e il mal di pietra, per cui era
gravemente da qualche tempo afflitto esso
pontefice, accrebbe sì fattamente i suoi incomodi,
che nel dì primo d'ottobre diede
fine alla sua vita. Non mancavano a Bonifazio
delle belle doti, che il faceano degno
del sublime suo ministero; ma i tempi
disastrosi, ne' quali egli si trovò, cagion
furono ch'egli piuttosto distrusse, che
edificò. Il bisogno di far fronte all'antipapa,
e di difendersi dagli aderenti di lui
avversarli suoi, e di ricuperar le terre
<span class="pagenum" id="Page_920">[920]</span>
della Chiesa, l'obbligò a cercar danaro
per tutte le vie. Ne' primi anni del suo pontificato,
perchè vi erano cardinali zelanti
e nemici delle cose mal fatte, andò con
qualche riguardo; ma infine si diede a
vendere tutte le grazie, tornò in campo,
dilatò e stabilì maggiormente il pagamento
delle annate per chi voleva vescovati
ed altri benefizii. Allora furono in corso
le espettative, date talvolta a più persone
dello stesso benefizio, e talvolta rivocate
per cavar danaro da altri; allora si videro
in grande uso le unioni de' benefizii,
le dispense anche per li regolari, ed altre
invenzioni per raccoglier moneta, delle
quali parla Teodorico da Niem, accordandosi
con lui anche gli autori della Vita di
questo pontefice <span class="fnote">[Vita Bonifacii IX, P. II, tom. 3 Rer. Ital.]</span>. Ebbe madre, fratelli
e nipoti. Gli esaltò ed arricchì per quanto
potè. L'uno de' fratelli, cioè <i>Giannello</i>,
creò marchese della marca d'Ancona,
l'altro duca di Spoleti. Ad uno di questi
fece anche dare dal re Ladislao la contea
di Sora con altri Stati. Ma questi, dopo la
di lui morte, andarono tutti in fumo; e
Giannello non tardò a consegnar Perugia
e la marca al nuovo papa. Soprattutto è
da dolere che Bonifazio amasse più sè
stesso che la Chiesa di Dio. Fece ben
egli premura per un concilio, ma non
mai s'indusse ad esibirsi per ben della
Chiesa pronto a rinunziare la sua dignità.
Se fatto l'avesse, avrebbe ognuno
abbandonato l'antipapa, qualora anche
egli non avesse fatto altrettanto, e si sarebbe
venuto alla riunion della Chiesa.
Congregaronsi poi in Roma nel conclave
i nove cardinali che v'erano, con giurar
prima tutti, che chiunque di essi fosse
eletto papa, darebbe sinceramente mano
ad abolire lo scisma, ed occorrendo, rinunzierebbe
il papato. Cadde l'elezione
nel dì 17 di ottobre in Cosmo de' Migliorati
da Solmona cardinale e vescovo di
Bologna, personaggio molto perito nella
scienza legale, pratichissimo degli affari
della sacra corte <span class="fnote">[Raynaldus, Annal. Eccles.]</span>, di maniere dolci,
<span class="pagenum" id="Page_921">[921]</span>
ed affabile con tutti, e in gran riputazione
presso tutti i principi. Prese il nome
<i>d'Innocenzo VII</i> e nel secondo giorno di
novembre fu solennemente coronato. Ma
prima ancora della sua coronazione cominciarono
i suoi guai, che non ebbero
mai fine; e questi specialmente per colpa
e prepotenza del <i>re Ladislao</i>, ingrato ai
benefizii ricevuti della santa Sede, e che
non vide mai misura alcuna nell'avidità
del conquistare <span class="fnote">[Vita Innocentii VII, P. II, tom. 3 Rer. Italic.]</span>. Corse questo re a
Roma con gran copia d'armati, parte
per maneggiar ivi in persona i suoi interessi,
affinchè non gli venisse pregiudizio
nel trattare l'union della Chiesa, e
parte per difendere, secondo le apparenze,
il papa novello dalle insolenze del
popolo romano, il quale sotto Bonifazio
IX, pontefice di gran cuore, stette basso,
e morto lui, col favore de' Colonnesi,
rialzò la testa, movendosi a rumore,
con seguirne varii omicidii fra essi e le
genti del papa. Ma Ladislao, invece di
pacificarlo col pontefice <span class="fnote">[Sozomenus, Hist., tom. 16 Rer. Ital.]</span>, sotto mano
maggiormente l'incitò contra di lui, per
rendere se stesso più necessario a trattar
dell'accordo. Seguì un tale accordo
nel dì 27 d'ottobre, ed è rapportato intero
dal Rinaldi, con patti molto vantaggiosi
ai Romani (il che fece crescere
la loro alterigia), e con aver ottenuto
Ladislao di mettere una zampa nella
creazione de' loro uffiziali. Aggiunge il
Delaito <span class="fnote">[Delayto, Annal., tom. 18 Rer. Ital.]</span> che nel dì 20 d'esso ottobre
Ladislao occupò castello Sant'Angelo, e
vi mise sua guarnigione. Dovette fingere
di farlo per bene del papa, a cui, secondo
Sozomeno, fu riservato San Pietro con
esso castello. Tuttociò non di meno fu
un nulla rispetto a quello che andremo
vedendo.
</p>

<p>
Nel gennaio dell'anno presente <span class="fnote">[Corio, Istoria di Milano.]</span>
la duchessa di Milano, che si era ritirata
in quel castello, fatti a sè venire con
<span class="pagenum" id="Page_922">[922]</span>
belle parole Antonio e Galeazzo Porri
con Galeazzo Aliprandi, autori della passata
sedizione, fece lor mozzare il capo.
Ottenne ancora che si richiamasse il
fuggito Francesco Barbavara, e tornasse
a seder nel consiglio; ma poco vi durò
costui, perchè di nuovo sbalzato si
sottrasse colla fuga al pericolo della vita.
Nel dì 28 di marzo seguì pace fra i Guelfi
e Ghibellini di Milano, senza però vedersene
quel buon frutto che si sperava,
essendo continuate le gare in quella città
e nel suo territorio. Peggio avvenne nel
rimanente dello Stato <span class="fnote">[Delayto, Annal., tom. 18 Rer. Ital.]</span>. I principali
condottieri d'armi che aveano servito
al defunto duca, e doveano sostenere il
novello, cominciarono cadauno a voler
profittare nell'universale tempesta e
naufragio. Questi erano <i>Pandolfo Malatesta,
Ottobuono de' Terzi</i> da Parma e
<i>Facino Cane</i>. Tutti dimandavano paghe
e ricompense Vedeano <span class="fnote">[Redus., Chronic., tom. eod.]</span> che <i>Giorgio
Benzone</i> avea occupato Crema; <i>Giovanni
Picciolo</i>, Bergamo, città che poi venne in
potere de' Soardi e de' Coleoni. <i>Ugo</i> ossia
Ugolino Cavalcabò, siccome già dissi,
abbattuti i Ponzoni, s'era solo fatto padrone
di Cremona. E perciocchè egli
dipoi, nell'andare a Brescia, fu preso e
carcerato da <i>Astorre Visconte, Carlo Cavalcabò</i>
suo nipote nel dì 18 di dicembre
prese la signoria di quella città. In
quest'anno medesimo, se pur non fu nel
precedente, <i>Giovanni da Vignate</i> s'era
impossessato di Lodi. Tutto insomma
andava a ruba, e da per tutto regnava la
confusione. Si credeano quei condottieri
di meritar molto più. Per ciò anche <i>Facino
Cane</i> prese la signoria d'Alessandria
e d'altre terre, facendo nondimeno
vista di tenerle a nome del conte di Pavia.
<i>Pandolfo Malatesta</i> insistè così forte,
che la duchessa condiscese a cedergli
Brescia in guiderdone de' suoi servigi,
ed egli ne entrò in possesso. Scrivono
altri che anch'esso colla forza ne occupò
il dominio. <i>Ottobuono de' Terzi</i>
<span class="pagenum" id="Page_923">[923]</span>
neppur egli stette colle mani alla cintola.
Collegatosi con <i>Pietro de' Rossi</i>, proditoriamente
nel dì 8 di marzo entrò in Parma,
e ne partì poi il dominio col Rossi.
Ma di lì a poco, avendo escluso il collega,
ne usurpò tutta la signoria per sè con
gran dolore della fazion guelfa, che teneva
per suo capo il Rossi. E perciocchè nel
dì 16 uno di questa fazione uccise uno dei
provvisionati di Ottobuono, questo fiero
serpente co' suoi soldati sfogò il suo sdegno
contro gli amici de' Rossi, senza neppure
perdonare a donne, vecchi e fanciulli.
Trecento e quattordici di quella fazione
rimasero vittima del suo barbarico furore,
e poi mandò que' cadaveri sopra
delle carra ad una terra de' Rossi. Erasi
già ribellata Piacenza al duca di Milano,
e n'erano divenuti padroni gli <i>Scotti</i>.
Portossi colà Ottobuono colle sue milizie,
e con iscacciarne gli Scotti, ebbe in
suo potere ancor quella città, eccettochè
le fortezze, le quali tuttavia si tenevano
pel duca di Milano. Fu invitato nel seguente
aprile anche il <i>marchese Niccolò</i>
<i>Estense</i> signor di Ferrara e Modena dai
cittadini di Reggio, desiderosi di sottomettersi
al placido di lui governo. Vi
spedì egli le soldatesche sue sotto il comando
di Uguccion de' Contrarii, di
Sforza Attendolo, ch'egli avea preso ai
suoi servigi, e d'altri valorosi capitani.
Nel primo giorno di maggio quel popolo
assediato levò rumore, e, prese le armi,
si diede al marchese. Entrarono le sue
genti in Reggio, formarono anche l'assedio
della cittadella; ma ciò saputosi
da Ottobuon Terzo, si dispose per soccorrer
quella città, mostrando di farlo a
nome del duca di Milano; e sotto questo
colore s'impadronì ancora di quella
città, dalla quale si ritirarono per tempo
le milizie estensi. Nè tardò costui a far
delle irruzioni e de' fieri saccheggi nel
territorio di Modena. Ma fra gli altri
gravissimi sconcerti del ducato milanese,
orrido fu quello della discordia nata fra
il giovinetto <i>duca Giovanni Maria</i> e <i>Caterina
duchessa</i> sua madre, già figliuola
<span class="pagenum" id="Page_924">[924]</span>
di <i>Bernabò Visconte</i>. Ritiratasi questa a
Monza, Francesco Visconte, allora prepotente,
segretamente inviò colà gente
armata, che introdotta nella notte del
dì 15 d'agosto in quella nobil terra,
prese la duchessa, la condusse nel castello
di Milano, dove da lì a poco tempo
diede fine alla vita, e comunemente fu
creduto per veleno. Se v'ebbe parte
il duca suo figliuolo, come alcuni vogliono,
Dio non aspettò a punir questo
gran misfatto nell'altra vita. Poco mancò
che <i>Pandolfo Malatesta</i>, trovandosi
colla duchessa in essa terra di Monza,
non fosse anch'egli preso. Ebbe la fortuna
di salvarsi scalzo sino a Trezzo,
da dove poi si ridusse a Brescia. Forse
la cessione a lui fatta di Brescia fu uno
de' reati della duchessa medesima. Abbiamo
da Sozomeno <span class="fnote">[Sozomenus, Chron., tom. 16 Rer. Italic.
Benvenuto da S. Giorgio, Istor. del Monferrato,
tom. 23 Rer. Ital.]</span> che anche il
giovinetto <i>Filippo Maria Visconte</i>, che
già vedemmo conte di Pavia, fu in questo
anno carcerato da Zacheria potente cittadino
di quella città. Prevalendosi di
questo buon tempo anche <i>Teodoro marchese</i>
di Monferrato, occupò ad esso
Filippo Maria le città di Vercelli e Novara
con altre terre del Piemonte. Alcune
terre ancora vennero in potere del
marchese di Saluzzo. Ecco dunque tutto
in conquasso, anzi quasi affatto per terra
la dianzi sì formidabil signoria de' Visconti.
</p>

<p>
Durava tuttavia l'odio di <i>Alberico
conte</i> di Barbiano contra di Astorre dei
Manfredi signor di Faenza, nulla men
volendo che lo sterminio di lui <span class="fnote">[Cronica di Bologna, tom. 18 Rer. Ital.]</span>. Egli
era divenuto più poderoso per l'acquisto
di Castel Bolognese e d'altri luoghi di
Romagna dopo la guerra di Bologna; e
però, continuando le ostilità contra di lui,
il ridusse a tale, che per non cadere in
mano di questo inesorabil nimico, ceduta
Faenza al <i>cardinal Cassa</i> legato di Bologna
<span class="pagenum" id="Page_925">[925]</span>
per venticinque mila fiorini d'oro,
colle lagrime agli occhi si ritirò a Forlì
sotto la protezione di <i>Carlo Malatesta</i> suo
parente; poscia ad Urbino, dove abitò
in molta povertà, perchè non colse il
danaro promessogli dal legato, uomo
per altri conti di poca fede. In Toscana <span class="fnote">[Ammirat, Istor. di Firenze, lib. 166. Bonincontrus,
Annal., tom. 21 Rer. Ital.]</span>
i Fiorentini, veggendo in sì fiero
scompiglio lo Stato de' Visconti, entrarono
in isperanza di conquistar Pisa, massimamente
per un secreto trattato che
ivi aveano manipolato con alcuno di
que' potenti cittadini. Signore allora di
Pisa era <i>Gabriello Maria Visconte</i> figliuolo
del defunto duca, ma uomo di poco
senno, il quale, in vece di conciliarsi sul
principio l'affetto del popolo, se ne tirò
addosso l'odio a cagion delle sue estorsioni.
L'armata de' Fiorentini andò fin
sotto Pisa, ma, non essendosi fatto movimento
alcuno in quella città, sfogò il suo
sdegno contra del contado. Mirava, ciò
non ostante, Gabriello Maria vacillante il
suo dominio, senonchè gli facea coraggio
<i>Bucicaldo</i> spinto da' Genovesi, anzi l'indusse
a rendersi tributario del re di Francia,
e a cedergli Livorno per godere della
di lui protezione. E perciocchè i Fiorentini,
di tal cessione avvisati da Bucicaldo,
pareano farsi beffe delle sue minaccie,
fece questi sequestrar tutte le loro mercatanzie
esistenti in Genova, ed ascendenti
al valore di cento cinquanta mila
fiorini d'oro. Servì questo buon ripiego
a far sì che i Fiorentini conchiusero una
tregua col signore di Pisa. Aveano già
i Sanesi <span class="fnote">[Bandin., Hist. Senens., tom. 20 Rer. Ital.]</span> ricuperata in parte la lor
libertà; ma solo in quest'anno pienamente
se ne misero in possesso con licenziare
<i>Giorgio del Carretto</i> governatore
in addietro di quella città, e stabilirono
pace coi Fiorentini. Ricuperarono dipoi
molte delle loro castella, restando solamente
guerra fra loro e i Salimbeni
potenti cittadini e padroni di varie altre
terre. Tanto poi fece in quest'anno il
<span class="pagenum" id="Page_926">[926]</span>
suddetto Bucicaldo governatore di Genova <span class="fnote">[Georgius Stella, Annal. Genuens., tom. 17
Rer. Ital.]</span>,
che indusse buona parte di quel
popolo a dare ubbidienza all'<i>antipapa
Benedetto</i>; e se ne fece il pubblico atto
nel dì 26 d'ottobre coll'intervento dell'arcivescovo,
clero e popolo. Ma alcuni
de' più timorati di Dio si assentarono
per questo da Genova. Finì i suoi giorni
nell'aprile dell'anno presente <span class="fnote">[Annales Foroliviens., tom. 22 Rer. Ital.]</span> <i>Antonio
conte d'Urbino</i>, di Cagli e di Gubbio,
signore di molta saviezza e valore. Ebbe
per successore <i>Guido Antonio</i> suo figliuolo.
Ma il più strepitoso avvenimento di
quest'anno, tanto imbrogliato in Italia, fu
la guerra mossa da <i>Francesco da Carrara</i>
signore di Padova alle città del ducato
di Milano, cioè a Vicenza e Verona. Moltissimi
furono i fatti che esigerebbono
un lungo filo di storia. Ne darò io solamente
un breve compendio <span class="fnote">[Gatari, Istoria di Padova, tom. 17 Rer. Ital.
Delayto, Annal., tom. 18 Rer. Ital.]</span>. Nel mese
di gennaio i Vicentini condotti da <i>Taddeo
del Verme</i> fecero un'irruzione sul
Padovano fino a Tencaruolo. Ma uscito
il Carrarese col suo popolo, li mise in
rotta con farne prigione mille e ducento.
Con sei mila cavalli dopo la metà di
febbraio fu spedito contra di lui <i>Facino
Cane</i>. Andatogli a fronte Francesco da
Carrara, coi serragli e colle buone guardie
il tenne a bada, tanto che, ottenuto
di potersi abboccare con lui, seppe tanto
dirgli colla giunta di un mulo carico di
fiaschi di vino, ma creduti dai più ripieni
di fiorini d'oro, mandatogli in dono,
che Facino, mosso ancora dal fiero
sconvolgimento delle altre città dello
Stato di Milano, nel dì 20 di marzo se
ne tornò indietro, per tentare anch'egli
in suo pro qualche buona preda, siccome
abbiam detto che succedette.
</p>

<p>
Preparossi dunque il Carrarese a
portare negli Stati nemici la guerra, senza
voler badare ad un'ambasceria dei
Veneziani, che venne per trattare di pace.
</p>

<p>
<span class="pagenum" id="Page_927">[927]</span>
</p>

<p>
A questo uffizio era mosso il senato veneto
dagl'impulsi della duchessa di Milano, e
insieme dal proprio interesse di Stato, non
potendogli piacere che s'ingrandisse la
casa di Carrara, in addietro sì nemica e
nociva al suo dominio. Avea il signore
di Padova seco <i>Guglielmo</i> bastardo della
casa dalla Scala co' suoi figliuoli <i>Brunoro</i>
ed <i>Antonio</i>, i quali teneano corrispondenze
segrete co' Veronesi, non mai dimentichi e
tuttavia amanti della casa Scaligera. Vuole
Andrea Gataro che convenissero insieme
intorno alle conquiste. Vicenza doveva
essere del Carrarese, Verona dello Scaligero.
Comunque sia, nel dì 30 di marzo
mosse Francesco da Carrara l'esercito
suo, con cui il genero suo <i>Niccolò Estense</i>
marchese di Ferrara andò ad unir le sue
milizie; e dopo aver tentato alquanti giorni
l'acquisto del castello di Cologna, che
fece gagliarda resistenza, e col tempo capitolò,
nella notte precedente il dì 8 di
aprile, si presentò alle mura di Verona, e
parte per le scale, parte per due rotture
introdusse le genti sue in quella città, gridando:
<i>Scala, Scala, viva messer Guglielmo
dalla Scala. Ugolotto Biancardo</i> e <i>Bartolomeo
da Gonzaga</i> capitani del duca di
Milano colla lor guarnigione si ritirarono
nella cittadella, a cui fu immantinente
posto l'assedio. <i>Guglielmo dalla Scala</i>,
benchè fosse, se crediamo al Gatari, da
molto tempo indisposto di salute, fu proclamato
signor di Verona. Perchè non
era ben fornita di viveri la cittadella, Ugolotto
Biancardo capitolò poi la resa, se
per tutto il dì 27 d'aprile non gli fosse
venuto soccorso. Intanto nel dì 21 d'esso
mese Guglielmo dalla Scala finì di vivere.
Il Gatari scrive di morte naturale; ma i
più credettero che il veleno datogli dal
Carrarese gli abbreviasse la vita. In luogo
suo furono eletti signori di Verona
<i>Brunoro</i> ed <i>Antonio</i> suoi figliuoli. Nel qual
tempo <i>Francesco Gonzaga</i> signor di Mantova
occupò Ostiglia e Peschiera, terre
del Veronese. Mentre queste cose accadevano
in Verona, <i>Francesco III</i> primogenito
del Carrarese andò col popolo di Padova
<span class="pagenum" id="Page_928">[928]</span>
a stringere d'assedio la città di Vicenza,
sotto di cui seguirono tosto alcuni
combattimenti con isvantaggio de' Vicentini.
Ma sul più bello arrivò impensato
accidente che disturbò tutta l'impresa. A
nome della duchessa di Milano, che tuttavia
comandava in questo tempo, era andato
Jacopo del Verme a Venezia, per
implorare il braccio di quella potente repubblica
contra del Carrarese. La conclusione
del trattato fu, che il Verme per
aver gran somma di danaro da' Veneziani,
ed affinchè Vicenza non venisse alle mani
del Carrarese, fece una cessione di quella
città ai signori veneziani. Vogliono altri
che loro cedesse anche Verona, Feltro
e Belluno. Per questa cagione, nel dì 25
di aprile ducento e cinquanta balestrieri
veneziani, condotti da Giacomo da Tiene,
ebbero maniera d'entrare nell'assediata
Vicenza, dove inalberarono la bandiera
di San Marco. Indi spedirono un trombetta
a Francesco Terzo, per notificargli che
Vicenza era data alla signoria di Venezia.
Lasciò il Carrarese tornare costui nella
città, con dirgli che non osasse più di venire
senza salvocondotto: ma venuto egli
di nuovo, senza essere munito di salvocondotto,
fu, nel ritornare ch'egli faceva
in Vicenza, ucciso: azione per cui si esacerbarono
forte i Veneziani, e servì loro
per titolo di far aspra guerra dipoi al signore
di Padova. Nel dì 27 di aprile la
cittadella di Verona si rendè a Francesco
da Carrara, che vi mise dentro guarnigione
sua, e non già degli Scaligeri, siccome
disgustato con essi, perchè niun di loro
avea voluto cavalcare a Vicenza, secondochè
era ne' patti. Andossene dopo il
Carrarese colle sue genti a trovare il figliuolo
sotto Vicenza, con aver lasciato
Jacopo, altro suo figliuolo, nella cittadella
di Verona assistito da buon presidio. E
già si preparava a dare un generale assalto
a Vicenza, quando gli fu portata lettera
della signoria di Venezia, in cui gli comandava
di levare il campo di sotto a
quella città, siccome dominio di San Marco.
Benchè mal volentieri, anzi con
<span class="pagenum" id="Page_929">[929]</span>
rabbia immensa, egli ubbidì, e si ritirò colle
sue genti a Padova. Mandò poscia a Venezia
il <i>marchese Niccolò d'Este</i> per intendere
in che disposizione fosse quella
signoria contra di lui. Non ebbe il marchese
per risposta se non delle amare parole,
e delle minaccie contra del Carrarese,
e a lui fu ordinato di ritornarsene a
Ferrara. Scoprì intanto esso Carrarese,
che i due fratelli Scaligeri aveano spediti
ambasciatori a Venezia per far maneggi
contra di lui in proprio favore. Scrisse a
Jacopo suo figliuolo, lasciato a Verona, che
glieli mandasse prigioni a Padova: comando
che fu senza ritardo eseguito, ma che
diede molto da dire entro e fuori di Venezia.
Poscia verso il fine di maggio con
accompagnamento magnifico passò a Verona,
dove per amore e per forza si fece
eleggere signore di quella nobil città. Nè
volendo Francesco Gonzaga restituirgli
Ostiglia e Peschiera, dicono che il Cararese
tramò contro la vita di lui: la qual
trama scoperta, incitò il Gonzaga a collegarsi
dipoi coi Veneziani contra di lui.
</p>

<p>
Si trattò poi di pace, vi s'interposero
anche i Fiorentini; ma nulla si potè conchiudere:
così alte e scure erano le pretensioni
de' Veneziani. Il perchè Francesco
da Carrara, sapendo che Venezia da
tutte parti assoldava genti, si determinò
alla guerra e difesa con gran coraggio. Fu
preso per generale dai Veneziani <i>Malatesta
de' Malatesti</i> signore di Pesaro, che
seco menò mille lancie; secento altre ne
condusse <i>Paolo Savello</i>, oltre ad altri
condottieri, e si diede principio ad una
arrabbiata guerra <span class="fnote">[Delayto, Annal., tom. 18 Rer. Ital.]</span>. Grande era lo sforzo
di gente d'armi che fece il senato
veneto, tentando con tutte le sue forze
di penetrar ne' serragli del Padovano.
Mirabil era all'incontro la resistenza del
signore di Padova, il quale, facendo conoscere
a Niccolò marchese di Ferrara
e al popolo ferrarese che la rovina sua
si tirerebbe dietro quella de' vicini, tanto
si adoperò che il trasse seco in lega;
laonde anch'egli, preso al suo soldo il
<span class="pagenum" id="Page_930">[930]</span>
<i>gran contestabile</i> e <i>Manfredi conte</i> di Barbiano
con quattrocento lancie, e messe
in marcia le soldatesche sue proprie,
andò in aiuto del suocero. La prima impresa
che fece, fu di togliere ai Veneziani
le terre del Polesine di Rovigo, loro impegnate
negli anni addietro. Ma eccoti in
armi anche il marchese di Mantova per
fargli guerra, siccome collegato de' Veneziani.
Funesto colpo fu questo al Carrarese,
perchè l'obbligò a distraere le sue
forze sul Veronese. Aveano le genti del
Padovano racquistata Peschiera; ma il
Gonzaga nel dì 30 d'agosto andò ad accamparsi
intorno a quella terra. Saputosi
in Verona che quella gente stavasene
sprovveduta e con poca buona guardia, le
milizie carraresi, condotte da Cecco di
San Severino, all'improvviso giunsero colà,
e sbarattarono quel campo colla presa
di trecento uomini d'armi e di tutti i carriaggi.
Ciò non ostante, esso Gonzaga coi
rinforzi venutigli da Venezia cominciò a
prendere le castella del Veronese; nè
forze v'erano da impedirlo. Seguirono
poi nel decorso di quest'anno varii sanguinosi
incontri fra le armi venete e carraresi
sul Padovano. Avendo Malatesta
de' Malatesti generale de' Veneziani, non
so se di sua o d'altrui volontà, rinunziato
il baston del comando, se ne tornò a Pesaro,
e in luogo suo eletto fu Paolo Savello.
Assalirono poscia i Veneziani con grossa
armata di navi le bastie che il marchese
di Ferrara avea piantato a Santo Alberto,
e le presero: locchè cominciò a far paura
alla stessa Ferrara. Nè minor affanno
diede la loro armata grande di terra alla
città di Padova; perchè nel dì 17 di novembre,
superati i serragli, entrò nel ricco
Piovado di Sacco, e fece immensi bottini,
con essere ancora rimasto ferito lo stesso
Francesco da Carrara nel caldo di una
zuffa <span class="fnote">[Gatari, Istor. di Padova, tom. 17 Rer. Ital.]</span>. Spedirono poscia i Veneziani
sei mila tra cavalli e fanti verso Verona,
i quali dopo una crudel battaglia furono
disfatti da Jacopo da Carrara, colla prigionia
di due mila e secento persone. Il
<span class="pagenum" id="Page_931">[931]</span>
Delaito, autore più esatto <span class="fnote">[Delayto, Annal., tom. 18 Rer. Ital.]</span> del Gataro,
fa molto minore di gente e di prigioni
questo fatto. Così terminò l'anno presente,
foriere al certo di maggiori disavventure
a Francesco II da Carrara, per la
esorbitante potenza de' suoi nemici.
</p>

<hr />
</div>

<div class="chapter">
<h2 class="hidden" id="MCCCCV">MCCCCV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccv</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Innocenzo VII</span> papa 2,</td>
  </tr>
  <tr>
    <td><span class="smcap">Roberto</span> re de' Romani 6.</td>
  </tr>
</table>

<p>
Non fu men gravida di funeste guerre
e rivoluzioni l'Italia in quest'anno
che nel precedente <span class="fnote">[Raynaldus, Annal. Eccles. Antonii Petri
Diar., tom. 24 Rer. Ital.]</span>. Stavasene assai
quieto <i>papa Innocenzo</i> nel palazzo vaticano,
dove nel dì 12 di giugno fece la
promozione di undici cardinali, tutte
persone di merito. Ma non erano già
quieti i Romani, irritati spezialmente da
<i>Giovanni dalla Colonna</i> nemico del papa,
e, quel che fu peggio, fomentati ancora
da <i>Ladislao re di Napoli</i>, principe ambizioso,
che ardea di voglia di ghermire
la stessa città di Roma, con disegno di
farsi strada alla corona imperiale. Mandò
egli un corpo di cavalleria in aiuto di
essi Romani <span class="fnote">[Leonardus Aretin., Hist. sui temp., tom. 19
Rer. Ital.]</span>, che tentarono di occupar
Ponte Molle, dove era presidio pontifizio,
e dipoi misero campo sotto castello
Sant'Angelo. Gli Orsini tenevano
la parte del papa. Seguirono alquanti
combattimenti, e si progettò poi di far
concordia. Andarono undici de' principali
Romani a trattarne col papa, il
quale, siccome uomo mansueto ed amator
della pace, favorevolmente gli ascoltò
e licenziò <span class="fnote">[Vita Innocentii VII, P. II, tom. 3 Rer.
Italic.]</span>. Ma ritornandosene costoro
a casa, e passando davanti allo spedale
di Santo Spirito, dove era alloggiato <i>Lodovico
dei Migliorati</i> nipote del pontefice,
ed uomo bestiale, colle soldatesche di
Mostarda condottier d'armi, fece a sè
venirli esso Lodovico, e con orrida crudeltà
<span class="pagenum" id="Page_932">[932]</span>
li fece tutti tagliar a pezzi, e gittar
giù dalle finestre i loro corpi. Questo
barbaro scempio avvenne nel dì 6 d'agosto.
Siamo accertati da Leonardo Aretino <span class="fnote">[Leonardus Aretin., Hist. sui temp., tom. 19
Rer. Ital.]</span>,
scrittore insigne, che si trovava
allora nella corte di Roma, da Teodorico
di Niem <span class="fnote">[Theodoricus de Niem, Hist.]</span>, dal Bonincontro <span class="fnote">[Bonincontrus, Annal., tom. 21 Rer. Ital.]</span>, da Sozomeno <span class="fnote">[Sozomenus, Hist., tom. 16 Rer. Ital.]</span>
e da altri che quest'atto
d'inumanità fu fatto senza menoma saputa,
nonchè senza consenso del buon
pontefice, placido e lontanissimo dal far
sangue, e molto più da sì fatti eccessi.
Allora il popolo romano diede campana
a martello, ed infuriato si mise a perseguitar
gli aderenti del papa, saccheggiò
le lor case; e crebbe talmente il furore
e la sollevazione, che il papa coi cardinali,
per timor di sua vita, fu costretto
a prendere nel dì 6 d'agosto la fuga,
con ritirarsi a Viterbo. S'impadronirono
affatto di Roma i cittadini, non volendo
riconoscere Innocenzo per papa; diedero
il sacco al palazzo pontificio, ed uccisero
anche molte persone, massimamente dei
cortigiani non fuggiti. Fu in questa occasione
sollecito il re Ladislao a mandar
gente a prendere il possesso di Roma <span class="fnote">[Antonii Petri Diar., tom. 24 Rer. Ital.]</span>;
e però nel dì 20 d'agosto ecco comparire
nel portico di San Pietro il conte
di Troia e conte da Carrara con molte
squadre di Ladislao. Se l'ebbero a male
i Romani, e misero tosto le sbarre al
ponte di Sant'Angelo. Tutti poscia in
armi impedirono valorosamente ai regnicoli
il passare il ponte. Allora fu che
Mostarda da Forlì bravo condottier di
armi restò ucciso da <i>Paolo</i> ossia da
<i>Antonio Orsino</i>. Finalmente con iscorno
e danno se ne tornarono a Napoli quelle
soldatesche; furono cacciati i Colonnesi
e Savelli, e Roma restò in possesso del
popolo. Ma castello Sant'Angelo, di cui
era governatore Antonello Tomacello,
si tenne all'ubbidienza d'esso re. Intanto
<span class="pagenum" id="Page_933">[933]</span>
<i>Baldassare Cossa cardinale</i> legato di Bologna
tutto dì andava studiando le maniere
di ricuperare le terre perdute della
Chiesa <span class="fnote">[Cronica di Bologna, tom. 18 Rer. Ital.]</span>. Mosse primieramente guerra
al <i>conte Alberico</i> gran contestabile, e al
<i>conte Manfredi</i> da Barbiano. Gli addormentò
con una tregua o pace fatta a
dì 11 di marzo in castello San Pietro;
ma perchè uomo pieno di cabale, prometteva
molto ed attendeva poco, nel
principio di giugno ripigliò la guerra
contra di essi, e tolse loro alquante castella.
Fece decapitare Cecco da San Severino,
valente condottier d'armi, perchè
non aveva eseguito un suo comandamento.
Fatto anche venir con inganno
a Faenza <i>Astorre de' Manfredi</i>, già signor
di quella città, gli appose, oppure fece
costare ch'egli menava trattati per rientrare
in essa città, e gli fece nel dì 28 di
novembre spiccar la testa dal busto.
Morì in quest'anno <span class="fnote">[Annales Foroliviens., tom. 22 Rer. Ital.]</span> dopo lunga malattia
a' dì 8 di settembre <i>Cecco</i>, cioè
<i>Francesco degli Ordelaffi</i>, signore di Forlì,
di Sarsina e d'altre terre, lodato da
alcuni per suo valore e per l'amore
della giustizia. Ma il Delaito <span class="fnote">[Delayto, Annal., tom. 18 Rer. Ital.]</span> scrive
che Cecco malato fu ucciso dal popolo,
il quale s'era levato a rumore, e tolse
di vita anche un giovinetto figliuolo di
lui. Segno non è questo ch'egli godesse
il concetto di molte virtù. Gli succedette
nel dominio <i>Antonio</i> suo picciolo figliuolo;
ma da lì a poco saltò in testa a quel
popolo di governarsi a repubblica, ed
eseguì il suo disegno. Corse colà nel seguente
mese il cardinal Cossa col suo
esercito, pretendendo d'ordine del papa
la signoria di quella città. Virilmente gli
fecero fronte i Forlivesi; laonde egli
addormentò ancor questi con un trattato <span class="fnote">[S. Antonin., Par. III, tit. 22, cap. 4.]</span>,
permettendo loro il governo
coll'obbligo di pagare l'annuo censo alla
camera apostolica.
</p>

<p>
<span class="pagenum" id="Page_934">[934]</span>
</p>

<p>
Dacchè riuscì al prepotente regio governator
di Genova <i>Bucicaldo</i> d'indurre
quel popolo a levar l'ubbidienza a papa
<i>Innocenzo VII</i>, per sottomettersi a Pietro
di Luna, cioè all'<i>antipapa Benedetto XIII</i>,
ardeva esso antipapa di voglia di far la
sua comparsa in Italia <span class="fnote">[Georgius Stella, Annal. Genuens., tom. 17
Rer. Ital.]</span>. Venne con
questa intenzione a Nizza, dove si fermò
finchè la stagione migliore gli assicurasse
il viaggio, e finalmente per mare nel dì 26
di maggio arrivò a Genova. Un solenne
accoglimento gli fu fatto da quel popolo
per paura del governatore; poichè per
altro i più teneano in lor cuore per vero
papa il solo Innocenzo. Grandi cose volgeva
in sua mente esso antipapa, soprattutto
per iscreditare ed atterrare il suo
avversario, spacciando sè stesso pronto
alla cession del papato per riunire la
Chiesa, ed Innocenzo all'incontro alieno
dall'udir parlare di rinunzia. La verità
si è, che nè l'uno nè l'altro aveano voglia
di dimettere si gran dignità, e andavano
giocando fra loro senza mai nulla
conchiudere, facendo anche gli scrupolosi
con dire di temer di fare un gran peccato
rinunziando. In questo mentre ecco la
peste entrar in Genova, morirvi uno dei
suoi cardinali, infettarsi alcuni de' suoi
cortigiani. Affine di sottrarsi a questo
pericolo, nel dì 8 d'ottobre l'antipapa si
ritirò da Genova, e andò a mettere la sua
residenza in Savona. Intanto i Fiorentini
vagheggiavano Pisa, ben conoscendo che
<i>Gabriello Maria Visconte</i> non avea nè
forze nè testa per sostenersi in quel dominio <span class="fnote">[Ammirat., Istoria di Firenze, lib. 16. Bonincontrus,
Annal., tom. 21 Rer. Ital. Sozomenus,
Hist, tom. 16 Rer. Ital.]</span>.
Nulladimeno, in vece di adoperar
la via delle armi, si gittarono al
maneggio per indurre Gabriello a cedere
quella città, con ricevere in contraccambio
grossa somma di danaro. Ma Bucicaldo
guastava ogni lor macchina. Vinsero
questo oppositore con rappresentargli
che, data loro Pisa, potrebbono
<span class="pagenum" id="Page_935">[935]</span>
tutti accudire a salvar dalla rovina il signore
di Padova, il quale con calde istanze
loro si raccomandava. Probabilmente
per la speranza o promessa del soccorso
de' Fiorentini e Genovesi egli era entrato
in quel pericoloso ballo. Si convenne in
fine che Gabriello vendesse Pisa a' Fiorentini;
il che penetrato dai Pisani, la
città si levò a rumore, e fu costretto il
Visconte a rifugiarsi nella cittadella, dove
Bucicaldo inviò tanta gente e vettovaglia
da potersi difendere. Fu poi conchiusa la
consegna d'essa cittadella, e la cession
d'ogni ragione di Pisa ai Fiorentini, i
quali si obbligarono di pagare a Gabriello
ducento sei mila fiorini d'oro. Gino Capponi <span class="fnote">[Gino Capponi, Istor., tom. 18 Rer. Ital.]</span>,
che ci lasciò una diffusa descrizione
di tutta la tragedia di Pisa, quegli
fu che maneggiò l'affare, e prese il possesso
della cittadella suddetta nel dì 31
d'agosto, pagata parte del pattuito danaro.
Morivano di rabbia i Pisani al vedersi
venduti come pecore, e tanto più ai Fiorentini,
antichi loro emuli e nemici. Perciò
nel dì 6 di settembre furiosamente si
scatenarono contra d'essa cittadella, e
venne lor fatto di ripigliarla più per azzardo
o per poltroneria dell'uffizial fiorentino,
lasciato ivi dal Capponi, che per
loro insigne bravura. Il che fatto, spedirono
ambasciatori a Firenze, chiedendo
Librafatta ed altre terre consegnate a
quel comune, con esibire il rifacimento
delle spese. Non l'intesero per questo
verso i Fiorentini; vollero guerra, e vi
si prepararono con assoldar gente da
varie parti, ed eleggere per lor generale
il <i>conte Bertoldo degli Orsini</i>. Fra gli altri
andò al loro soldo Sforza da Cotignola
colle sue genti d'armi <span class="fnote">[Corio, Istoria di Milano.]</span>, e non
tardò a far ivi sempre più conoscere la
sua prodezza; imperciocchè, spedito con
secento oppur con mille cavalli ad impedire
che Gasparo de' Pazzi ed Angelo
dalla Pergola non conducessero un corpo
di gente al servigio de' Pisani, in una
imboscata gli assalì, sbaragliò, e quasi
<span class="pagenum" id="Page_936">[936]</span>
tutti li fece prigioni. Il Bonincontro, con
cui vanno d'accordo Sozomeno ed altri,
distingue tali azioni con dire che la gente
d'Angelo dalla Pergola era mille e cinquecento
cavalli, ed essere stato <i>Lodovico
de' Migliorati,</i> nipote di papa Innocenzo,
che a requisizion de' Fiorentini diede lor
la sconfitta; ed aver poi Sforza messi in
rotta cinquecento cavalli di Gasparo Pazzi,
che già erano entrati sul Pisano. In sì
cattiva positura di cose i Pisani ridussero
in città i Gambacorti e la fazion
de' Bergolini pria fuorusciti, con dar loro
la pace quella de' Raspanti che dominavano <span class="fnote">[Sozomenus, Istor., tom. 16 Rer. Ital.]</span>.
Ma nel dì 22 d'ottobre <i>Giovanni
de' Gambacorti</i>, levato rumore coi
suoi, si fece per forza crear capitano del
popolo; indi perseguitò i Raspanti, saccheggiò
le lor case, molti ne mise a filo
di spada, e fra gli altri Giovanni dall'Agnello,
nipote del fu Giovanni doge
di Pisa. <i>Gabriello Visconte</i> restò padrone
di Sarzana, ma per poco tempo, siccome
appresso diremo.
</p>

<p>
Il maggior fuoco in quest'anno fu
nelle contrade di Verona e di Padova <span class="fnote">[Gatari, Istor. di Pad., tom. 17 Rer. Ital.
Delayto, Annal., tom. 18 Rer. Ital. Redusius, Chron.,
tom. 19 Rer. Ital.]</span>.
Aumentavansi ogni dì più le forze de' Veneziani,
calavano quelle del signore di
Padova. Il crollo maggior nondimeno a
lui venne dall'essersi staccato da lui suo
genero, cioè <i>Niccolò marchese</i> di Ferrara.
Aveano le armi venete, per così dire,
bloccata da lontano la città di Ferrara,
di modo che, trovandosi essa molto scarsa
di grano, nè potendone ricevere a cagion
delle armi nemiche, que' cittadini cominciarono
a consigliare il marchese che si
accordasse colla repubblica. Se ne trattò,
e la pace fu conchiusa nel dì 27 di marzo,
ma con delle condizioni svantaggiose
al marchese, il quale, fra le altre cose,
dovette rimettere come era prima Rovigo
e le terre dipendenti in mano de' Veneziani.
Rimase trafitto da immenso dolore
a questa nuova <i>Francesco da Carrara</i>;
<span class="pagenum" id="Page_937">[937]</span>
ma come uomo di gran cuore, corse
subito colle sue genti sul Polesine di
Rovigo, prese alcune di quelle castella,
mise l'assedio allo stesso Rovigo. Il marchese,
per far conoscere ai Veneziani
che contra del suo volere veniva fatta
quell'irruzione, fu necessitato a prender
l'armi contra del suocero, tanto che il
fece sloggiar da quelle parti, ed eseguì
puntualmente i patti della pace. Era in
questi tempi sommamente angustiato il
territorio padovano dalle armi venete, e
nello stesso tempo un altro loro esercito
con <i>Francesco signore di Mantova</i> tenea
strettamente assediata Verona. Essendo
cresciuta a dismisura in quest'ultima
città la fame, nel dì 22 di giugno si levò
a rumore il popolo veronese, ed aprì la
porta del Vescovo al signore di Mantova
e a Jacopo del Verme. Fu necessitato
<i>Jacopo da Carrara</i> figliuolo del signor di
Padova a ricoverarsi nella fortezza di
Castel Vecchio; ma non si credendo quivi
sicuro, travestito ne uscì per portarsi a
Padova. Giunto a Cereta nel dì 26 di
giugno, e o per tradimento della guida, oppure
perchè venne riconosciuto, fu preso
e condotto a Verona, e di là alle carceri
di Venezia. Si rendè col tempo la
cittadella di Verona ai Veneziani, i quali
intanto spedirono a Padova <i>Galeazzo da
Mantova</i> con quelle genti d'armi che
non occorrevano più sul Veronese. <i>Paolo
Savello</i> lor generale, che già avea occupati
altri luoghi nel Padovano, ricevuto
questo rinforzo, spinse l'esercito
suo fin sotto Padova, dandole molti assalti.
A poco a poco nel mese di agosto
si renderono ai Veneziani le terre d'Este,
Montagnana ed altre, di modo che ogni dì
più scemava il dominio di Padova. Fece
bensì <i>Francesco Terzo</i> figliuolo di quel
signore con tutte le sue genti una sortita
nel dì 21 d'esso mese addosso al
campo nemico, che vivea con troppa confidenza.
Il macello della gente fu grande,
moltissimi i prigionieri, fra' quali lo stesso
generale Paolo Savello; ma, accorso Galeazzo
da Mantova colle sue squadre, percosse
<span class="pagenum" id="Page_938">[938]</span>
i vincitori sì fieramente, che ricuperò
il Savello, e fece retrocedere i Padovani
con molta loro strage. Nel settembre
Monselice, Legnago, Cittadella,
Castelbaldo ed altre castella vennero all'ubbidienza
de' Veneziani.
</p>

<p>
Tante disgrazie e il timore di peggio
indussero finalmente Francesco da Carrara
a cercar pace dal senato veneto per
mezzo di <i>Carlo Zeno</i>; ed erano già come
d'accordo ch'egli cedesse Padova, e ne
ricevesse sessanta mila fiorini d'oro,
colla libertà d'andare ovunque gli piacesse,
e di asportare le suppellettili sue. Si
pentì egli poco dappoi, e si ostinò a giocar
l'ultima carta, tradito dalle speranze che
gli davano i <i>Fiorentini</i> e <i>Bucicaldo</i> di soccorso;
ma soccorso che mai non venne,
per le mutazioni seguite in Pisa, ed accennate
di sopra. Trovavasi allora la città di
Padova sommamente afflitta dalla fame, e
più ancora dalla peste, la quale si fa conto
che in quella funesta congiuntura portasse
al sepolcro ventotto mila persone.
Però quel popolo, anche per timore del
sacco, sospirava ripiego a' suoi guai. Gliel
trovò un traditore capitano della porta
di Santa Croce, cioè Giovanni di Beltramino,
il quale ordì un trattato con Galeazzo
da Mantova, rimasto comandante
dell'esercito veneto, perchè Paolo Savello
avrà dato fine alla vita e al comando.
Nella notte adunque precedente al dì 17
di novembre, costui introdusse per le
mura un corpo di gente nemica, e, fatto
giorno, Galeazzo entrò con più forze nel
borgo di Santa Croce. Si ritirò per questa
improvvisata il Carrarese con Francesco
Terzo suo figliuolo nel castello, e tenne
poi parlamento con esso Galeazzo e coi
provveditori veneti, di rendere loro esso
castello e la città con buoni patti, facendogli
ognuno sperare buon trattamento
dal senato di Venezia. Ebbe salvocondotto
per potere spedire a Venezia ambasciatori,
e li spedì, ma non poterono impetrare
udienza. Andato poi il Carrarese nel
campo dei nemici col figliuolo, fu ivi
tenuto a bada, tanto che il popolo padovano,
<span class="pagenum" id="Page_939">[939]</span>
maneggiati i proprii interessi, fece
entrare nella città le bandiere di San Marco,
e diede a' Veneziani il possesso della
città. Altrettanto fece Giacomo da Panego,
con aprir loro le porte del castello.
Ora trovandosi l'infelice Carrarese in
mezzo a sì fiero naufragio, non sapea a
qual partito appigliarsi, se non che Galeazzo
da Mantova il confortò e consigliò
di passare a Venezia per gittarsi a' piedi
di quel senato, promettendogli perdono
e buoni effetti della benignità de' signori
veneziani. Si portarono i due Carresi
colà in un ganzaruolo nel dì 30 di novembre,
ed ammessi all'udienza del <i>doge
Michele Steno</i>, si prostrarono a' suoi piedi,
confessando la loro temerità, e addimandando
misericordia e grazia. Altra risposta
non ebbero che rimproveri all'ingratitudine
loro e furono mandati nelle prigioni,
dove era anche <i>Jacopo</i> altro figliuolo
d'esso Francesco da Carrara, dove stettero
sino al gennaio dell'anno seguente
nel continuo martirio della considerazione
del precedente felice loro stato, e dell'infelicissimo
presente. Inclinava la clemenza
veneta a lasciar loro la vita; ma giunto a
Venezia <i>Jacopo dal Verme</i>, antico nemico
della casa di Carrara, il quale dal servigio
de' Visconti era passato a quello de' Veneziani,
aggiunse olio al fuoco, ricordando
a que' signori: <i>Che uomo morto
non fa guerra</i>. Il perchè nel consiglio dei
dieci fu risoluta la lor morte, ed eseguita
senza dimora la sentenza contra di Francesco
II padre nel dì 17 del suddetto
mese, che fu strangolato in prigione; nè
gli mancarono peccati degni dell'ira di
Dio; e poscia nel dì 19 furono i suoi
figliuoli <i>Francesco III</i> e <i>Jacopo</i> tolti anch'essi
di vita col laccio. Restarono altri
due figliuoli di Francesco II, cioè <i>Ubertino</i>
e <i>Marsilio</i>, da lui mandati a Firenze,
contra de' quali fu posta taglia. Il primo,
infermatosi non so di qual male in quella
città, finì di vivere nel dì 7 di dicembre
del 1407. Marsilio, avendo nell'anno 1455
un trattato in Padova, si portò a quella
volta; ma scoperto nella villa di Carturo
<span class="pagenum" id="Page_940">[940]</span>
del territorio padovano nel dì 17 di marzo <span class="fnote">[Delayto, Annal., tom. 18 Rer. Ital.]</span>,
preso e condotto a Venezia, lasciò
la testa sopra un palco nel dì 28 d'esso
mese. Ed ecco dove andò a terminare la
tela degli ambiziosi disegni di Francesco
Carrarese, con ingrandimento notabile
in terra ferma dell'inclita repubblica di
Venezia, che stese la sua signoria sopra
le riguardevoli città di Padova, Verona e
Vicenza, ed anche sopra Feltro e Belluno,
cedutele dal duca di Milano, e collo sterminio
della nobil casa da Carrara. Fu
un gran dire per tutta l'Italia del fine di
questa tragedia. Occupate poi le scritture
del Carrarese, si scoprì che alcuni nobili
veneti il favorivano, e n'ebbero il dovuto
gastigo. Lo stesso <i>Carlo Zeno</i>, che pur
tanto avea operato contra di lui, ebbe per
questo non poche vessazioni.
</p>

<hr />
</div>

<div class="chapter">
<h2 class="hidden" id="MCCCCVI">MCCCCVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccvi</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Gregorio XII</span> papa 1.</td>
  </tr>
  <tr>
    <td><span class="smcap">Roberto</span> re de' Romani 7.</td>
  </tr>
</table>

<p>
Benchè dopo la fuga di <i>papa Innocenzo
VII</i> da Roma quel popolo tenesse
il pieno possesso e dominio di quella
città, pure la pazza discordia quivi più
che mai imperversava <span class="fnote">[Raynaldus, Annal. Eccles. Aretinus, Histor.
sui temp., tom. 19 Rer. Ital. Theodoricus de Niem,
Histor.]</span>. Temevano
inoltre dell'insaziabil ambizione del <i>re
Ladislao</i>, dal cui presidio era occupato
castello Sant'Angelo. Ma avendo <i>Paolo
Orsino</i> messe in rotta le genti d'esso re,
e restando accertati i Romani che il buon
papa non solamente niuna mano avea
avuta nella crudel bestialità di <i>Lodovico</i>
suo nipote, ma l'avea al maggior segno
detestata, pentiti delle insolenze usate
contra del papa medesimo, il mandarono
a chiamar da Viterbo. Senza farsi molto
pregare, nel dì 15 di marzo si trasferì il
pontefice a Roma <span class="fnote">[Antonii Petri Diar., tom. 24 Rer. Ital.]</span>, ed incredibil onore
gli fu fatto. Formò poscia processo contra
del re Ladislao siccome perturbatore
di Roma e dello Stato ecclesiastico; il
<span class="pagenum" id="Page_941">[941]</span>
dichiarò decaduto dal regno, e privato di
ogni privilegio. Strinse parimente d'assedio
castello Sant'Angelo. Per le quali
cose Ladislao giudicò meglio di pacificare
il papa con un accordo, ch'egli poi pensava
di non mantenere, e mediatore ne
fu Paolo Orsino. In tal congiuntura fu
restituito ad esso pontefice il castello suddetto
nel dì 9 d'agosto con giubilo universal
de' Romani, e Ladislao venne
creato gonfaloniere della Chiesa. Ma poco
potè poi godere di questo buono stato
Innocenzo, perciocchè fu rapito dalla
morte nel dì 6 di novembre: pontefice da
tutti commendato per la sua mansuetudine,
per l'abborrimento alla simonia, e
desideroso di far del bene a tutti. Solamente
l'aver egli alzato l'immeritevol
suo nipote <i>Lodovico de' Migliorati</i> al grado
di marchese della marca d'Ancona, che
noi vedremo poi signor di Fermo, e il
non aver data mano all'estinzion dello
scisma, sminuirono non poco la gloria
del suo pontificato. Non mancò chi sparse
sospetti d'averlo fatto avvelenare il <i>cardinal
Cossa</i> per timore di perdere la legazion
di Bologna <span class="fnote">[Cronica di Bologna, tom. 18 Rer. Ital.]</span>. Ma in que' tempi
era suggetta a simili dicerie la morte di
cadauno de' gran signori. Radunatisi nel
conclave quattordici cardinali che si trovavano
allora in Roma, per desiderio di
riunir la Chiesa divisa, e per secondar le
istanze di molti re e principi, che faceano
premura di levar quello scandalo <span class="fnote">[Leonardus Aretin., Hist., tom. 19 Rer. Ital.
Theodor. de Niem, Histor. Gobelinus.]</span>,
tutti a gara si obbligarono con giuramento
e voto, che chiunque fossa eletto
papa, rinunzierebbe la dignità, qualunque
volta anche l'antipapa facesse altrettanto,
per devenire unitamente col partito
contrario all'elezion d'un indubitato
pontefice <span class="fnote">[Vita Innocentii VII, P. II, tom. 3 Rer. Ital.]</span>: con altri bei capitoli e restrizion
di tempo, tutto per ben della
Chiesa. Restò dunque eletto nel dì 30 di
novembre Angelo Corrano, cardinale di
santa Maria, di patria Veneziano, già vescovo
<span class="pagenum" id="Page_942">[942]</span>
di Venezia, ed allora patriarca di
Costantinopoli, persona dottissima nella
teologia, e tenuta in concetto di santa
vita <span class="fnote">[Sozomenus, Istor., tom. 16 Rer. Ital.]</span>, che prese il nome di <i>Gregorio XII</i>.
Fu egli creduto più d'ogni altro a proposito
per togliere lo scisma, e venne dipoi
coronato nel dì 19 di dicembre. Non
solamente, fatto che fu papa, confermò il
voto e la promessa di promuovere a tutto
potere l'union della Chiesa, ma ne scrisse
ancora calde lettere ed esortazioni all'antipapa
e ai di lui cardinali, affinchè
si mettesse fine alla lor deplorabil divisione.
Senza far caso dell'accordo fatto
nel precedente anno col popolo di Forlì <span class="fnote">[Matth. de Griffon., Chron., tom. 18 Rer.
Italic. Delayto, Annal., tom. eod.]</span>,
<i>Baldassare Cossa</i> cardinale legato di Bologna
mandò il suo esercito nel gennaio
di quest'anno ai danni di quella città.
Replicò poi la cosa nel dì 23 d'aprile,
tanto che gli riuscì nel dì 19 ossia 29 di
maggio <span class="fnote">[Annal. Foroliviens., tom. 22 Rer. Ital.]</span> di sottomettere quella città ai
suoi voleri, e tosto ordinò che quivi si
fabbricasse una cittadella.
</p>

<p>
Oltre a Parma e Reggio, siccome dicemmo,
avea <i>Ottabuono de' Terzi</i> occupata
la città di Piacenza, mostrandosi, ciò
non ostante, amico di<i> Gian-Maria Visconte</i>
duca di Milano. Anche <i>Facino
Cane</i> s'era impadronito d'Alessandria,
ma non perciò lasciava di mostrarsi aderente
ed unito con <i>Filippo Maria Visconte</i>
conte di Pavia. Per ordine di Filippo, a
mio credere, prese egli a liberar Piacenza
dalla tirannia d'Ottobuono, e a
questo fine si mosse egli a quella volta
con poderoso esercito nel mese di maggio <span class="fnote">[Delayto, Annal., tom. 18 Rer. Ital.]</span>.
Perchè Ottobuono non credea di
aver forze bastanti a resistergli, abbandonò
Piacenza, ma col lasciar ivi lunga
memoria della sua crudeltà, perchè le
fece dar, prima di partirsi, un orrido universal
sacco dalle sue genti d'armi, rapportato
all'anno seguente dalla Cronica
di Bologna <span class="fnote">[Cronica di Bologna, tom. eod.]</span>, colla morte di molti cittadini
<span class="pagenum" id="Page_943">[943]</span>
e col rubamento di molte zitelle.
Giunto colà Facino <span class="fnote">[Ripalta, Annal. Placent., tom. 20 Rer. Ital.]</span>, dacchè ebbe colla
forza costrette alla sua resa tutte le fortezze,
si fece proclamar signore di quella
città. Brutta scena si vide ancora in Cremona
nel dì 31 di luglio. Da <i>Gabrino
Fondolo</i> Cremonese restò tradito <i>Carlo
Cavalcabò</i> signore di quella città; e fatto
prigione egli, Andrea e quattro altri di
quella nobil casa, tutti furono crudelmente
privati di vita nelle carceri, impadronendosi
in tal guisa il tiranno del dominio
di quella città. Fu in quest'anno <span class="fnote">[Georgius Stella, Annal. Genuens., tom. 17
Rer. Ital.]</span>
afflitta di molto la città di Genova dalla
peste. Predicava nello stesso tempo in
quella città fra <i>Vincenzo Ferreri</i> dell'ordine
de' Predicatori, che poi fu aggiunto
al catalogo dei santi. Arrivò la moria
anche a Savona, e cagion fu che <i>Benedetto
antipapa</i> ivi dimorante scappasse
a Monaco, indi a Nizza, e finalmente a
Marsilia. Abbiamo il suo Itinerario, da
me dato alla luce <span class="fnote">[Itinerar. Benedicti Antipapae, P. II, tom. 3
Rer. Ital.]</span>. Erasi intanto
partito, perchè disgustato, dal servigio
de' Veneziani <i>Galeazzo da Mantova</i>, uno
de' più prodi condottieri d'armi che si
avesse allora l'Italia, e che già vedemmo
aver terminata la guerra di Padova in
favor d'essi Veneziani <span class="fnote">[Annal. Forolivienses, tom. 22 Rer. Ital.]</span>. Acconciatosi
col duca di Milano, fu spedito a soggiogare
i villani di una valle di Bergamo,
oppur della Riva di Trento, che s'erano
ribellati. Vi lasciò la vita ucciso da quella
gente; e i Padovani credettero ciò vendetta
di Dio, per aver egli, come diceano,
sotto la parola tradito Francesco da Carrara
già loro signore. Secondochè abbiamo
dagli Annali di Lorenzo Bonincontri <span class="fnote">[Bonincontrus, Annal., tom. 21 Rer. Ital.]</span>,
essendo morto <i>Raimondo Orsino</i>
potente principe di Taranto, con lasciar
dopo di sè <i>Gian-Antonio</i> e <i>Gabriello</i>
figliuoli di tenera età e una figliuola, il
<i>re Ladislao</i> nella primavera di questo
<span class="pagenum" id="Page_944">[944]</span>
anno volle profittar di tale occasione, e
andò a mettere il campo intorno a Taranto.
Prese tutte le castella di quel territorio.
Impadronissi ancora di Conversano
e di Sant'Angelo. Dopo lunga difesa
entrò per tradimento anche nella città di
Taranto. Si ritirò allora co' figliuoli nel
castello <i>Maria</i> vedova del suddetto Raimondo.
Possedeva ella un gran tesoro,
ed anche era dotata di rara bellezza e di
distinta nobiltà. Perciò Ladislao, volonteroso
di dar fine a quella guerra, e di
mettere le mani in quell'oro, si esibì di
prenderla per moglie. Accettata la proposizione,
egli la sposò, e da lì a due
mesi la condusse a Napoli, dove con
grande onore fu ricevuta. Da Sozomeno <span class="fnote">[Sozomen., Hist., tom. 16 Rer. Ital.]</span>,
dall'autore de' Giornali Napoletani <span class="fnote">[Giornal Napolet., tom. 23 Rer. Ital.]</span>
e dalla Cronica di Bologna <span class="fnote">[Cronica di Bologna, tom. 18 Rer. Ital.]</span>
tali nozze son differite all'anno seguente.
Il testo del Bonincontro è slogato in questi
tempi.
</p>

<p>
Dappoichè i Fiorentini ebbero fatto
un copioso ammasso di genti d'armi e
provvigione di viveri per l'impresa di
Pisa <span class="fnote">[Gino Capponi, Istor., tom. 16 Rer. Ital. Bonincontrus,
Annal., tom. 21 Rer. Ital. Sozomenus,
Hist., tom. 16 Rer. Ital. Poggius et alii.]</span>, nel dì 4 di marzo andarono a
piantar l'assedio intorno a quella città, città
mal preparata, perchè per varii sinistri
avvenimenti le erano mancati i soccorsi di
gente per terra, e quelli della vettovaglia
per mare. Tuttavia i cittadini per l'inveterato
odio verso de' Fiorentini si accinsero
ad una valorosa difesa. <i>Luca del
Fiesco</i> era generale de' Fiorentini. <i>Sforza
da Cotignola</i> con Micheletto suo parente,
e Tartaglia, condottieri di gente, erano
anch'essi al loro servigio. Un dì che i
Pisani aveano fatta una sortita, esso
Sforza e Tartaglia con tal vigore, benchè
inferiori di gente, gli assalirono e sbaragliarono,
che non venne lor voglia da
lì a molto tempo di uscire dalla città.
Insorse poi discordia, anzi implacabil
<span class="pagenum" id="Page_945">[945]</span>
nemicizia fra questi due capitani, e convenne
separarli. Mandò intanto il duca di
Borgogna ad intimare a' Fiorentini che
Pisa era sua; ma questi se ne risero, nè
lasciarono per questo di continuar le offese
e gli assalti. Cresceva di dì in dì
maggiormente la fame nella misera città,
e giunse a tal segno, che per difetto di
cibo mancava di vita la povera gente
per le strade. Ora <i>Giovanni Gambacorta</i>,
doge ossia capitano del popolo, pensò
allora a profittar per sè stesso nella rovina
della patria; e segretamente inviata
persona a trattar coi Fiorentini, vendè
lor Pisa per cinquanta mila fiorini d'oro,
oltre ad alcune castella, che doveano restare
in suo dominio, con altri suoi vantaggi <span class="fnote">[Georgius Stella, Annal. Genuens., tom. 17
Rer. Ital.]</span>.
Pertanto nel dì 9 d'ottobre
aperta una porta di Pisa, quel popolo,
senza essere prima informato del contratto,
vide entrare a bandiere spiegate
l'esercito fiorentino, e prendere il possesso
della città con sì buona disciplina,
che niuno sconcerto ne seguì; ed arrivate
poi carrette di pane, attesero tutti
a cavarsi la fame, per cui la maggior
parte erano divenuti scheletri. In questa
maniera l'antica e già sì possente città
di Pisa giunse a perdere la sua libertà,
ma col guadagno di veder cessate le
tante sue gare civili, e con accrescimento
grande di gloria e potenza dalla parte dei
Fiorentini. Da orribil pestilenza fu in
quest'anno afflitta la città di Milano <span class="fnote">[Corio, Istoria di Milano.]</span>.
Quivi, oltre a ciò, tutto era in disordine
per la discordia de' Guelfi e Ghibellini.
</p>

<hr />
</div>

<div class="chapter">
<h2 class="hidden" id="MCCCCVII">MCCCCVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccvii</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Gregorio XII</span> papa 2.</td>
  </tr>
  <tr>
    <td><span class="smcap">Roberto</span> re de' Romani 8.</td>
  </tr>
</table>

<p>
Una speciosa apparenza di vedere in
quest'anno il termine dello scisma diedero
amendue i contendenti del papato <span class="fnote">[Raynaldus, Annal. Eccles.]</span>. A
udir le loro parole, lettere ed ambascerie,
<span class="pagenum" id="Page_946">[946]</span>
si scorgevano pronti cadauno a spogliarsi
del manto pontificio. <i>Papa Gregorio XII</i>,
per ben accertare il pubblico della sua
buona intenzione, spedì <i>Antonio vescovo</i>
di Modena suo nipote con altri due ambasciatori
a Marsilia <span class="fnote">[vita Gregorii XII, P. II, tom. 3 Rer. Ital.]</span> per convenire
coll'<i>antipapa Benedetto</i> del luogo, dove
s'avea a tenere il congresso fra loro. Si
stabilì che amendue venissero alla città
di Savona; e Teodorico da Niem <span class="fnote">[Theodoricus de Niem, Hist.]</span> rapporta
i capitoli formati per la maniera
con cui doveano gli emuli venire, stare e
regolarsi nel progettato loro abboccamento.
Furono accettati e confermati da papa
Gregorio, il bello fu che questo futuro
viaggio a Savona servì ad esso pontefice
di colore e pretesto per intimar le decime
a tutto il clero d'Italia, Sicilia, Dalmazia,
Ungheria ed altri paesi, come costa dai
documenti rapportati dal Rinaldi. E perciocchè
i prelati per le lunghe passate
guerre trovandosi impoveriti, allegavano
l'impotenza di pagare, non erano ascoltate
le lor querele e ragioni; la pena della
privazion degli uffizii, intimata a chiunque
fosse renitente, obbligò ciascuno a soddisfare.
Moltissimi perciò venderono i vasi
e paramenti sacri delle lor chiese, come
attesta l'autore della Vita d'esso pontefice.
Teodorico da Niem aggiugne che le
chiese e i monisteri di Roma furono obbligati
ad impegnare od alienare le lor
sacre suppellettili e molti dei loro poderi.
Servì poi questo ammassamento di danaro
a far vivere lautamente e splendidamente
esso papa, la comitiva de' suoi nipoti,
e la sua gran famiglia, di modo che
consumava egli più in zucchero che non
aveano fatto i suoi predecessori in vitto e
vestito. E da lì a pochi mesi si videro i di
lui nipoti secolari abbandonarsi ad ogni
forma di lusso con pompa di numerosa
servitù e di cavalli. Ingrato ancora verso
<i>Innocenzo VII</i> suo predecessore, che lo
avea esaltato, cacciò di corte la di lui famiglia
e il nipote. Privò della marca di
Ancona <i>Lodovico de' Migliorati</i> altro di
<span class="pagenum" id="Page_947">[947]</span>
lui nipote, il quale, con raccomandarsi alla
protezione del <i>re Ladislao</i>, occupò Ascoli
e Fermo. Tolse ancora la camerlengheria
ad un altro nipote d'esso Innocenzo,
e la conferì ad <i>Antonio</i> suo nipote. Bene
è che il lettore sappia tutte queste particolarità,
acciocchè, vedendo poi deposto
questo papa dai cardinali zelanti, comprenda
che fu abbassato uno, il quale in
apparenza era uomo santo, ma senza che
i fatti corrispondessero a sì vantaggioso
concetto.
</p>

<p>
Non piacque ad esso re Ladislao la
convenzion fatta da Gregorio XII di passare
a Savona per trattare coll'antipapa,
perchè temeva che i Franzesi carpissero
in quel congresso, qualche capitolo in
favore della casa d'Angiò, pregiudiziale
a' suoi diritti. Ora, per fargli paura ed
imbrogliar le carte, fece che nel dì 17
di giugno <span class="fnote">[Antonii Petri Diarii, tom. 24 Rer. Ital.]</span> i Colonnesi ed altri nobili
romani entrassero per un pezzo di muro
rotto nella città di Roma. Diedero alle
armi i Romani; il papa si ritirò in castello
Sant'Angelo. Nel dì seguente <i>Paolo Orsino</i>,
ch'era al soldo del medesimo papa,
andò ad attaccar battaglia co' nemici, li
mise in rotta e fece prigioni <i>Giovanni,
Niccolò</i> e <i>Corradino Colonnesi, Antonio
Savello, Jacopo Orsino</i> ed altri baroni
romani, ad alcuni de' quali fu tagliata la
testa, ad altri restituita per danari la libertà.
Credettero alcuni che questo badalucco
fosse seguito di concerto fra il
papa e Ladislao; ma Leonardo Aretino <span class="fnote">[Leonardus Aretinus, tom. 19 Rer. Ital.]</span>,
che si trovava in Roma, attribuisce la
trama ai soli parenti del papa, senza che
egli ne avesse contezza. Vennero poi gli
ambasciatori del re di Francia nel mese
di luglio a sollecitar Gregorio pel divisato
congresso, giacchè Antonio Corrario suo
nipote avea largamente spacciata a Parigi
la prontezza di suo zio alla cessione; ma
Gregorio cominciò a mettere in campo
delle difficoltà, e a produr diffidenze di
Savona, proponendo altri luoghi. E perciocchè
Paolo Orsino l'inquietava non
<span class="pagenum" id="Page_948">[948]</span>
poco pel soldo non pagato della sua condotta,
ascendente a sessanta mila fiorini
d'oro, nel dì 9 di agosto co' suoi cardinali
se n'andò a Viterbo, e di là nel settembre
passò a Siena, ove fermò la sua
residenza. Colà furono a trovarlo di nuovo
gli ambasciatori dell'antipapa e del re
di Francia, a' quali rispose ad aperta ciera
di non voler Savona. Fu proposto d'andare
a Lucca, o a Pietra Santa, e si convenne
che papa Gregorio si trasferirebbe
all'ultimo d'essi luoghi, e Benedetto antipapa
a Porto Venere; ma si consumarono
più mesi in pretensioni, perchè Gregorio
voleva prima in sua mano tutte le
fortezze di Lucca: al che <i>Paolo Guinigi</i> signore
di quella città non si sapeva accomodare.
Nè bastarono i suddetti ambasciatori,
co' quali s'unirono anche quelli
di Venezia, per muovere Gregorio a partirsi
di Siena. Intanto passarono i termini
già accordati pel congresso di Savona <span class="fnote">[Bonincontrus, Annal., tom, 21 Rer. Ital.]</span>,
dove s'era portato l'astuto antipapa circa
il principio d'ottobre, sparlando forte
dell'avversario, quantunque neppur egli
si sentisse voglia alcuna di rinunziare il
papato, menando a mano chi forse gli credea.
Certo nel cuore di tutti e due più
poteva l'ambizione che la religione. Lasciossi ben
intendere papa Gregorio, stando
in Siena, che avrebbe rinunziato <span class="fnote">[Theodoric. de Niem, lib. 3, cap. 23.]</span>,
purchè fossero a lui riservati i vescovati
di Modone e Corone, e l'arcivescovato
di Jorch in Inghilterra creduto allora vacante,
benchè tal non fosse, con altre rendite;
o purchè a' suoi nipoti fossero concedute
in vicariato le città di Faenza,
Forti, Orvieto, Corneto ed altri luoghi.
Ma i saggi cardinali non crederono di aver
tanta autorità da poter promettere ed
eseguir le promesse. L'amor de' parenti,
siccome vediamo, facea perdere a questo
pontefice di mira il buon cammino; e si
sa che eglino tutto dì gli mettevano davanti
agli occhi pericoli e rovine, s'egli
dimetteva la sacra tiara <span class="fnote">[Sozomenus, Hist., tom. 16 Rer. Ital.]</span>. Ora l'antipapa
<span class="pagenum" id="Page_949">[949]</span>
per far bene credere quanto contrario
l'animo di Gregorio, altrettanto disposto
il suo alla riunione, giacchè l'altro
non si volea ridurre in Savona, venne
maggiormente ad avvicinarsi a lui <span class="fnote">[Georgius Stella, Annal. Genuens., tom. 17
Rer. Ital.]</span>;
cioè servito da sei galee passò a Genova,
e nel dì 20 di dicembre vi fece la sua
solenne entrata.
</p>

<p>
<i>Paolo Orsino</i> in quest'anno con due
mila lancie andò a Toscanella, dove fu
ben ricevuto da quel popolo <span class="fnote">[Sozomenus, Hist., tom. 16 Rer. Ital.]</span>. Ma da
lì a qualche tempo, col pretesto che quei
cittadini avessero tramata contra di lui
una congiura, mise a sacco tutta quella
nobil terra, e se ne fece padrone. <i>Luigi
de' Casali</i> nel mese d'ottobre <span class="fnote">[Ammirato, Istor. Fiorentina, lib. 17.]</span> uccise
<i>Francesco</i> suo zio, oppur cugino, signore
di Cortona, e ne usurpò egli il
dominio. <i>Lodovico de' Migliorati</i>, siccome
già accennai, divenuto signore d'Ascoli,
in premio d'aver ceduta quella città al
re Ladislao, fu creato conte di Monopello;
ma poco ne godè, perchè Ladislao,
a cui il mancar fede poco costava, gli
ritolse quello Stato. Altre terre della
marca d'Ancona furono prese da esso
re; e <i>Berardo Varano</i>, signore di Camerino,
collegatosi con lui, e ribellatosi al
papa, s'impossessò anch'egli di varii luoghi.
Dopo la perdita di Pisa era venuto
a Milano <i>Gabriello Maria Visconte</i>, e, raccomandatosi
al duca <i>Giovanni-Maria</i> suo
fratello, fu creato suo consigliere, e crebbe
molto in autorità. Si prevalsero della di
lui lontananza i Genovesi <span class="fnote">[Georgius Stella, Annal. Genuens., tom. 17
Rer. Ital.]</span>, e <i>Bucicaldo</i>
lor governatore, per impadronirsi
di Sarzana, città rimasta in potere d'esso
Gabriello. Il danaro fece tutto; e i governatori
di quelle fortezze l'un dietro all'altro
nel mese d'agosto, ricevuto il
contante, le consegnarono ai Genovesi, i
quali ne presero il possesso a nome proprio
e del re di Francia. Durava la confusione,
anzi più che mai cresceva in Milano
<span class="pagenum" id="Page_950">[950]</span>
per le opposte fazioni de' Guelfi e
Ghibellini <span class="fnote">[Corio, Istor. di Milano.]</span>, mancando maniere al giovinetto
duca di calmare i loro tumulti.
Lo stesso castello fortissimo di porta
Zobia a lui non ubbidiva. Mostravano
tutti in apparenza qualche rispetto a lui,
e che i loro fossero movimenti privati
per atterrar cadauno la parte contraria.
Intanto <i>Facino Cane</i> gran guerriero di
questi tempi, che, per attestato di Andrea
Redusio <span class="fnote">[Redus., Chron., tom. 19 Rer. Ital.]</span>, si potea appellare un altro
Alessandro, venne a Milano in soccorso
de' Ghibellini con ischiere numerose di
armati. Allora fu <span class="fnote">[Billius, Hist., lib. 2, tom. 19 Rer. Ital.]</span> che, veggendosi a
mal partito, i Guelfi, ricorsero per aiuto
a <i>Jacopo del Verme</i>, e questi con ingorde
promesse trasse colà <i>Ottobuono de' Terzi</i>
con altre brigate di combattenti. Trovandosi
Ottobuono in vicinanza di Binasco,
terra occupata da Facino e da Gabriello
Maria Visconte <span class="fnote">[Delayto, Annal., tom. 18 Rer. Ital.]</span>, nel dì 21 di febbraio
si mosse in ordinanza di battaglia per
assalire il nemico Facino; e per accidente
anche Facino era in armi co' suoi
per fare lo stesso. Incontratisi dunque
gli eserciti, ne seguì un crudel fatto di
armi con istrage e prigionia di moltissimi.
La notte sola cessar fece il combattimento.
Era toccata la peggio ad Ottobuono,
ed, irritato per questo, dopo
aver ricevuto un rinforzo da Jacopo del
Verme, andò con gran furore, non so se
in quella oppure in altra notte, ad assalir
di nuovo il campo di Facino sul primo
sonno. Non si aspettava Facino questa
scortese visita; e però furono ben tosto
messe in rotta le sue genti. Vi restarono
prigionieri circa mille uomini d'armi;
Facino si ricoverò in Binasco; <i>Marquardo
dalla Rocca</i>, valoroso condottiere d'armi,
fatto prigione, ed interrogato da Ottobuono,
ove fosse Facino, rispose di non
saperlo, e quand'anche lo sapesse, che
non l'avrebbe rivelato. L'infuriato Ottobuono
allora gli passò colla spada la
<span class="pagenum" id="Page_951">[951]</span>
gola, e il lasciò morto. Ritirossi Facino
ad Alessandria; Ottobuono per opera del
Verme fu introdotto in Milano. Di che
peso fosse costui, non tardò quel popolo
a sentirlo. Si studiarono i cittadini di
farlo partire, ma non partì senza aver
prima cavato dalle borse più di cento
mila fiorini d'oro; e poi si unì a Monza
con <i>Astorre Visconte</i> bastardo di Bernabò,
per far guerra a Milano. Racconto io
in poche parole tutti questi fatti, perchè
l'assunto mio non mi permette di più.
Nè si dee tacere che Jacopo del Verme,
già passato al soldo de' Veneziani, e spedito
in Levante contro de' Turchi, quivi
lasciò poi gloriosamente la vita. In questo
anno a dì 17 di marzo <i>Francesco da Gonzaga</i>
signore di Mantova, principe assai rinomato
pel suo valore, terminò la sua vita,
con succedere a lui <i>Gian-Francesco</i> suo
figliuolo in età di circa quindici anni <span class="fnote">[Cronica di Bologna, tom. 18 Rer. Ital.]</span>.
Corse subito a Mantova <i>Carlo Malatesta</i>,
siccome zio materno d'esso novello principe,
per dare buon sesto a quel governo.
Erasi intanto ritirato a Parma Ottobuono,
e perchè il costume suo era di vivere
di rapine, passò con più di due mila cavalli,
benchè nemicizia dichiarata non vi
fosse, sul territorio della Mirandola e di
San Felice, fermandosi quivi più d'un
mese. Immenso fu il saccheggio ch'egli
diede non solamente a quella contrada,
ma anche a tutto il basso Modenese. Nè
bastò questo alla crudel prepotenza. Sette
navi grosse di mercatanti milanesi e veneziani,
cariche di mercatanzie per valore
di più di cento cinquanta mila fiorini
d'oro, andavano giù per Po alla volta di
Venezia. Aveano passaporto dello stesso
Ottobuono, e a nulla servì; tutto fu preso
dall'insaziabile ed infedel tiranno.
</p>

<hr />
</div>

<div class="chapter">
<h2 class="hidden" id="MCCCCVIII">MCCCCVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccviii</span>. Indizione <span class="smcap lowercase">I</span>.</td>
  </tr>
  <tr>
    <td><span class="smcap">Gregorio XII</span> papa 3.</td>
  </tr>
  <tr>
    <td><span class="smcap">Roberto</span> re de' Romani 9.</td>
  </tr>
</table>

<p>
Tanto tempestarono i cardinali zelanti
del ben della Chiesa, e gli ambasciatori
<span class="pagenum" id="Page_952">[952]</span>
di varii principi, che <i>papa Gregorio</i>
contro suo genio deliberò di muoversi da
Siena per passare a Lucca <span class="fnote">[Ser Cambi, Cronica di Lucca, tom. 18 Rer.
Italic.]</span>, affine di
maggiormente avvicinarsi all'avversario
<i>antipapa Benedetto</i>, il quale sul fine dell'anno
precedente co' suoi cardinali era
venuto a Porto Venere. Fu quel verno dei
più rigorosi che mai si fossero provati,
perchè tutta la riviera di Genova (cosa
ben pellegrina) era coperta di ghiaccio e
neve; e nel territorio di Siena, affinchè
potesse passare il papa <span class="fnote">[Annali di Siena, tom. 19 Rer. Ital.]</span>, bisognò rompere
coi picconi il ghiaccio. Giunse egli a
Lucca nel dì 26 di gennaio, e durante questa
tal quale vicinanza i due contendenti
del papato giocavano a chi sapea più di
scherma per iscreditar l'avversario, e
ributtar sopra di lui la non seguita concordia.
Gregorio si copriva col mantello
della paura, allegando che non v'era sicurezza
per lui in luoghi marittimi, dove
comandava <i>Bucicaldo</i>; e l'antipapa teneva
al suo servigio molte galee: e in parte
non aveva il torto <span class="fnote">[Vita Gregorii Papae XII, P. II, tom. 3
Rer. Ital.]</span>. Vicendevolmente
l'antipapa, che, più astuto dell'altro, era
venuto a Sarzana, ricusava ciò che Gregorio
voleva, accettava ciò che era ricusato
dall'altro. E proposto per luoghi di
abboccamento Pietra Santa, Carrara, Lavenza,
Motrone, Livorno e Pisa, gran
tempo s'andò disputando, senza che mai
si potessero accordar fra loro. Facevano
essi un passo innanzi e due indietro,
perchè sempre veniva in campo qualche
sutterfugio. Per non poter di meglio, fu
preso il ripiego di trattare anche in lontananza
de' punti principali dell'accordo;
ma data oggi una parola, domani si mutava,
di modo che fu conchiuso di dar
tutto in iscritto. Indarno ancor questo.
Erano amendue risoluti d'ingannare l'un
l'altro, e in fine il pubblico, perchè niun
d'essi volea spogliarsi di quella splendida
tiara, e neppure un d'essi mai si ridusse
a dir chiaramente che rinunzierebbe.
<span class="pagenum" id="Page_953">[953]</span>
Durante questo conflitto, i buoni cardinali
e gli ambasciatori non si davano
posa per muovere due colonne fitte sulla
base dell'ambizione, e si affliggevano al
veder buttati al vento tanti lor passi, preghiere
ed insinuazioni. Giunse anche un
predicator lucchese sul pulpito alla presenza
del papa fino a riprenderlo in maniera
intelligibile di spergiuro, di fede
mentita e di voto trasgredito. Se l'ebbe
tanto a male Gregorio, che fece carcerar
l'oratore ardito, e per più giorni appena
il tenne vivo con un tozzo di pane e di
acqua; anzi, se non era <i>Paolo Guinigi</i>
signor di Lucca, che s'interpose, fu creduto
che l'avrebbe fatto morire: cosa
che alterò e stomacò forte tutta la corte
pontificia. Ciò che finalmente fece sciogliere
in nulla tutto questo grande apparato,
l'intenderanno ora i lettori.
</p>

<p>
Dalla parte dell'antipapa Benedetto
il re di Francia co' più assennati suoi
consiglieri trovarono la via di scoprire il
di lui finto cuore <span class="fnote">[Antonii Petri Diar., tom. 24 Rer. Ital. Delayto,
Annal., tom. 18 Rer. Ital.]</span>. Nel gennaio di quest'anno
pubblicarono un editto, in cui era
ordinato di negar l'ubbidienza all'uno e
all'altro de' papi, se prima dell'Ascension
del Signore, cioè del dì 24 di maggio, non
era seguita l'unione. Di ciò informato
Benedetto, fece nel dì 14 d'esso maggio
presentare al re un breve, in cui scomunicava
chi avesse rigettata la conferenza,
ed approvata quella della cessione, e sottratta
a lui l'ubbidienza. Di più non vi
volle perchè il re col parlamento e colla
Sorbona dichiarasse l'antipapa come scismatico
ostinato, eretico, perturbator
della pace della Chiesa, e perciò nol
riconoscessero da lì innanzi per papa.
Dall'altro canto avvenne che esso Benedetto,
assistito da Bucicaldo governatore
di Genova, spedì undici galee alla
volta di Roma con disegno di sorprendere
quella città, e di torla all'avversario.
Il colpo andò fallito, perchè poco
prima altri l'aveva occupata. E questi
fu <i>Ladislao re</i> di Napoli, il quale, dopo
<span class="pagenum" id="Page_954">[954]</span>
aver presa per forza Ostia nel dì 16 di
aprile, con possente armata di cavalleria
e fanteria, e alquante galee pel Tevere,
andò a mettere il campo sotto Roma <span class="fnote">[Theod. de Niem, Hist. Georgius Stella, Annal.
Genuens., tom. 17 Rer. Ital.]</span>.
Era la città difesa da <i>Paolo Orsino</i>: ma,
lasciatosi egli guadagnar dal danaro e
dalle offerte di Ladislao, ne spalancò le
porte nel dì 21 d'esso mese alle milizie
di lui. V'entrò poscia lo stesso re solennemente
nel dì 25 sotto il baldacchino
portato da' nobili romani, e gran festa ne
fece il popolo. Era dianzi fuggito di Roma
il cardinale di Sant'Angelo vicario del
papa; ma in mano de' suoi uffiziali restò
castello Sant'Angelo. Fermossi il re in
Roma sino al dì 23 di giugno, nel qual
tempo creò nuovi conservatori della città,
e, disposto a sua voglia quel governo, se
ne tornò a Napoli. Un gran dire per tal
novità fu dappertutto. Papa Gregorio, per
la spedizion fatta dall'avversario Benedetto
delle galee a Roma, pubblicamente
gliene fece un reato <span class="fnote">[Vita Gregorii XII, P. II, tom. 3 Rer. Ital.]</span>, con licenziare
per questo i di lui ambasciatori, e senza
voler più udire parola d'unione. All'incontro
Benedetto rispondeva d'avere in
ciò aderito alle istanze di Paolo Orsino,
ossia de' Romani, che aveano implorato
il suo aiuto, vedendo venire armato Ladislao
contro della città. Il bello fu che
corse sospetto <span class="fnote">[Sozomenus, Hist., tom. 16 Rer. Ital.]</span> avere il re Ladislao, di
concerto col pontefice Gregorio, occupata
Roma a fin di disturbare il congresso
fra i due papi. Almen sembra certo, per
testimonianza di Teodorico da Niem <span class="fnote">[Theodor. de Niem, lib. 3. Delayto, Annal.,
tom. 18 Rer. Ital.]</span>,
che i parenti di Gregorio, i quali raggiravano
il povero vecchio papa, e frastornavano
ogni buona di lui intenzione, mostrarono
non poco giubilo dell'occupazion
di Roma fatta da Ladislao; e questi
ancora si mostrò per qualche tempo protettore
di Gregorio. Nè qui si fermarono
i passi del medesimo re. Le città di Perugia,
<span class="pagenum" id="Page_955">[955]</span>
Orta, Amelia, Terni, Todi e Rieti
se gli diedero senza sfoderare la spada.
</p>

<p>
Per le cose suddette già s'era spenta
ogni speranza dell'union della Chiesa.
Un altro avvenimento si aggiunse che
maggiormente sconcertò gli affari. Verso
la metà di quaresima papa Gregorio si
lasciò intendere di voler creare de' nuovi
cardinali. Perchè ciò dava assai a conoscere
quanto egli fosse alieno dalla cession
del papato, e molto più perchè ciò
era contrario alle promesse e al giuramento
da lui fatto di non crearne, i vecchi
cardinali se ne sdegnarono forte, e
ricusarono d'intervenire al concistoro.
Differì il papa l'esecuzion del disegno
fin dopo l'ottava di Pasqua; ed allora,
intimato sotto altro pretesto il concistoro,
cominciò a nominar quattro nuovi
cardinali. S'alzarono tosto i vecchi porporati
per uscirne, e trovarono serrate
le porte. Finalmente dopo gran rumore
uscirono, e il papa da lì a pochi giorni
preconizzò i suddetti nuovi cardinali
senza l'assistenza ed approvazione dei
vecchi. Da ciò prese motivo il cardinal
di Liegi di ritirarsi da Lucca a Librafatta
sul Pisano <span class="fnote">[Vita Gregorii XII, P. II, tom. 3 Rer. Ital.]</span>, dove corsero le
genti del nipote del papa per fermarlo, e
spogliarono parte della sua famiglia, e
poi la sua casa in Lucca. Paolo Guinigi,
che non voleva liti co' Fiorentini per la
turbata giurisdizione, fece carcerare i
famigliari del nipote pontificio, e permise
che sei altri de' vecchi cardinali uscissero
di Lucca. Si ricoverarono tutti a
Pisa, spalleggiati da' Fiorentini, e pubblicamente
fecero un'appellazione al
concilio e papa futuro. Contra di questo
appello e delle ragioni addotte da quei
porporati uscirono scritture, rapportate
dal Rinaldi <span class="fnote">[Raynaldus, Annal. Eccles.]</span>, per giustificar papa Gregorio,
ed anch'egli dal suo canto pubblicò
varii monitorii contra de' fuggiti
cardinali. Al vedersi in tale stato esso
papa, giudicò che non gli convenisse
l'ulterior soggiorno in Lucca, e scrisse
<span class="pagenum" id="Page_956">[956]</span>
al re Ladislao <span class="fnote">[Ser Cambi, Istor., tom. 18 Rer. Ital.]</span> che gli mandasse una
convenevole scorta d'armati per guardia
nel suo cammino. Si opposero i Fiorentini,
e spedirono essi un corpo di gente
con ostaggi per iscortarlo. Intanto si
seppe che il suo avversario Benedetto,
dappoichè intese come i Franzesi gli
aveano sottratta l'ubbidienza, non fidandosi
più di tornare ad Avignone, s'era
imbarcato, ed avea <span class="fnote">[Georgius Stella, Annal. Genuens., tom. 17
Rer. Ital.]</span> nel dì 17 di giugno
fatto vela, senza toccar Genova, alla
volta di Perpignano. Da lui parimente,
d'ordine del re di Francia, si ritirarono
tutti i cardinali franzesi del suo seguito,
e, passati a Pisa, si unirono qui coi cardinali
ribellati a papa Gregorio. Finalmente
si mosse da Lucca anche esso
papa nel dì 14 di luglio, e senza inviarsi
per la Romagna verso la Marca, come
pareva sua intenzione, perchè da Carlo
Malatesta gli venne avviso che <i>Baldassare
Cossa</i> legato di Bologna gli tendeva
insidie, andò a dirittura a Siena, dove
entrato nel dì 19 d'esso mese, ricevette
molti onori e finezze da quel popolo.
Quivi nel settembre pubblicò una bolla
contra dell'ambizioso cardinal Cossa <span class="fnote">[Raynald., Annal. Eccles.]</span>,
raccontando le varie di lui iniquità, con
privarlo della legazione di Bologna, e
dichiararlo ribello e nemico suo. Se ne
rise il Cossa, fece levar da Bologna le
armi del papa, strinse in questi medesimi
tempi lega co' Fiorentini per opporsi ad
ogni tentativo del re Ladislao, e per
sostener sè stesso nel dominio, ossia
nella tirannia di Bologna, Faenza e Forlì.
Dopo aver dipoi ricusato papa Gregorio <span class="fnote">[Delayto, Annal., tom. 18 Rer. Ital.]</span>
di voler assistere al concilio intimato
in Pisa dai cardinali dell'una e
dell'altra ubbidienza, ne pubblicò egli
uno da tenersi o in Aquileia o in Romagna;
fulminò ancora la scomunica e
la privazion del cappello contra de' suoi
nel dì 11 d'ottobre. A questi aveva egli
<span class="pagenum" id="Page_957">[957]</span>
sostituiti altri nove cardinali. Invitato
poscia Gregorio a Rimini da Carlo Malatesta,
colà si portò nel dì 3 di novembre,
perchè non si credeva abbastanza
sicuro in Siena.
</p>

<p>
Portossi in quest'anno a Genova
<i>Gabriello Maria Visconte</i> cacciato da Milano,
per fare istanza a quel governatore
di ottanta mila fiorini d'oro a lui dovuti
da' Fiorentini per la cession di Pisa, dei
quali era mallevadore lo stesso <i>Bucicaldo</i>,
e per dimandarne rappresaglia. Tenuto
fu a mano alquanti dì, finchè Bucicaldo,
che non era allora in Genova,
restò informato di tutto, e mandò al suo
luogotenente le risoluzioni sue <span class="fnote">[Georgius Stella, Annal. Genuens., tom. 17
Rer. Ital.]</span>. Fu
dunque per ordine di lui preso Gabriello
nel dì 16 di novembre; ed essendogli
apposto, che fosse ito a Genova a petizion
di <i>Facino Cane</i> per togliere quella
città ai Guelfi, e darla ai Ghibellini,
messo alla corda, con belle promesse fu
indotto a confessare il fatto, di cui era
affatto innocente <span class="fnote">[Ser Cambi, Istor., tom. 18 Rer. Ital.]</span>. Gli fu poi tagliata
la testa nel dì 25 di dicembre; tutto il
suo avere fu occupato, e Bucicaldo pretese
poi dai Fiorentini la gran somma
da loro dovuta a quell'infelice giovane.
Non più di ventidue anni avea egli allora,
e ben conobbe ognuno che non era cosa
da lui il trattato che gli fu apposto; laonde
per tanta ingordigia ed iniquità crebbe
il discredito di Bucicaldo, il quale nell'anno
presente, inerendo agli ordini del
re di Francia, levò l'ubbidienza all'antipapa
Benedetto. Giurò ben di farne
vendetta Facino Cane, e mantenne poi
la promessa. In mezzo alle guerre civili
si trovava intanto <i>Giovanni Maria Visconte
</i>duca di Milano, e specialmente
odio grande nudriva contra di lui il suddetto
Facino, perchè, chiamato a Milano,
corse pericolo d'essere tradito e di lasciarvi
la vita. La fuga il salvò, e da lì
innanzi si dichiarò nemico non solamente
del duca, ma anche di <i>Filippo Maria</i>
<span class="pagenum" id="Page_958">[958]</span>
conte di Pavia, suo fratello. Se l'intendeva
egli con <i>Castellino Beccaria</i>, prepotente
cittadino di Pavia, ed amendue
tramarono quanti inganni poterono per
mettere le mani addosso al prefato Filippo
Maria giovane inesperto. Ma il governator
del castello, in cui stava ristretto
esso Visconte, nol volle mai lasciar
uscire di là; e perchè alla salvezza di
questo principe contribuì non poco
<i>Francesco Carmagnuola</i>, allora soldato
di lui, col tempo ascese poi a grandi
onori, siccome vedremo <span class="fnote">[Delayto, Annal., tom. 18 Rer. Ital.]</span>. Ora Facino
Cane, unito con <i>Teodoro marchese</i> di
Monferrato, con <i>Astorre Visconte</i> occupator
di Monza, con <i>Francesco Visconte</i>
ed altri nobili milanesi Ghibellini fuorusciti,
gran guerra fece in quest'anno al
duca Giovanni Maria e ai Guelfi allora
dominanti in Milano, de' quali era capo
<i>Antonio Visconte</i>. In tali angustie fu consigliato
il duca di appoggiarsi alla potente
casa de' Malatesti, cioè a Carlo signor
di Rimini, uno de' più saggi e prodi
signori che si avesse allora l'Italia, e a
<i>Pandolfo Malatesta</i> signore di Brescia, il
quale nell'anno presente entrò ancora
in possesso della città di Bergamo, a lui
venduta da <i>Giovanni de' Soardi</i> <span class="fnote">[Corio, Istor. di Milano.]</span>. Per
istrignere poi maggiormente questa lega
ed amicizia, il duca nel dì 8 di luglio
prese per moglie <i>Antonia</i>, figliuola di
<i>Malatesta de' Malatesti</i> signor di Cesena,
la quale dimorava allora in Brescia
presso Pandolfo suo zio. Avendo egli in
fatti eletto per suo governatore e difensore
Carlo Malatesta, questi senza perdere
tempo pose l'assedio al castello di
Milano, detenuto allora da Gabriello Visconte
menzionato di sopra e da Antonio
Visconte. Furono costoro obbligati alla
resa. Il Corio scrive nel mese di novembre,
ma il Delaito, scrittore contemporaneo,
mette ciò nel mese di febbraio.
Gabriello fu inviato a' confini in Piemonte,
e fece poi la morte che abbiam
detto. Antonio Visconte fu inviato a
<span class="pagenum" id="Page_959">[959]</span>
Ferrara, ma poi, richiamato a Milano, ivi
perdè la vita. Con tutta nondimeno l'assistenza
dei Malatesti, il duca di Milano
si trovò per tutto quest'anno in gravissime
angustie per la smoderata carestia
che affliggeva la città di Milano e il resto
de' suoi Stati, e per le forze de' nemici
suoi, cioè di Facino Cane, che, impadronitosi
di Novara, da quella parte gli era
addosso con potente esercito, e di Astorre
Visconte, che con altra armata scorreva
di tanto in tanto sino alle porte di Milano.
Anche <i>Giovanni da Vignate</i> tiranno di
Lodi gli mosse guerra. Monza indarno fu
assediata, e finì l'anno senza che alcun
alleviamento si provasse a tante discordie
e guai.
</p>

<p>
In questi tempi <i>Ottobuono de' Terzi</i>
tiranno di Parma e di Reggio, non volendo
stare in ozio, fece nel mese d'aprile una
irruzione nuova nel territorio di Modena <span class="fnote">[Delayto, Annal.]</span>
mettendo tutto a sacco, senza
riguardo alla pace che durava col <i>marchese
Niccolò</i> di Ferrara, e senza disfida
alcuna. S'interposero i Veneziani per
acconciar questa briga, ma Ottobuono,
sentendosi forte di gente, e voglioso di
vivere alle spese altrui, rendè inutili i lor
buoni uffizii, e continuò col suo mal talento
contra dell'Estense, a ciò attizzato
ancora da Carlo da Fogliano signore di
molte terre del Reggiano. Tirò ancora
nel suo partito Francesco signore di Sassuolo.
Il perchè, determinatosi il marchese
Niccolò di opporre forza a forza, cominciò
ad armarsi, e fra gli altri condusse al suo
soldo dalla Toscana <i>Sforza da Cotignuola</i>
con ducento cinquanta uomini d'armi (il
Corio dice con settecento cavalli) e il
dichiarò suo capitan generale. Fece Ottobuono
quanto potè per coglierlo nel venire
ch'egli faceva da Bologna a Modena;
ma Sforza, uomo accorto, prevenuto lo
aguato, arrivò felicemente in Modena, e
poscia uscito per la porta di Bazovara,
attaccò una mischia col tiranno, obbligandolo,
dopo due ore di combattimento,
<span class="pagenum" id="Page_960">[960]</span>
a ritirarsi come in isconfitta. Anche in
Romagna furono de' movimenti di guerra.
<i>Baldassarre Cossa</i> cardinale legato di Bologna,
in tempo che il <i>conte Alberico</i> di
Barbiano, gran contestabile, era in Roma
a' servigi del <i>re Ladislao</i>, mosse guerra
alle di lui terre della Romagna; gli tolse
Tosignano, Orivolo e Castel Bolognese.
Per istigazione sua ancora e col braccio
suo <i>Lodovico conte</i> di Zagonara occupò
al <i>conte Manfredi</i> di Barbiano, benchè
suo parente, le terre di Lugo, Conselice
e Sant'Agata. Parimente <i>Guido-Antonio
conte d'Urbino</i> s'impossessò nel mese di
luglio della città d'Assisi per volontaria
dedizione di que' cittadini, che si trovavano
infestati dalle armi del re Ladislao. Nel
maggio ancora di quest'anno, perchè non
si potea più durare alle insolenze di Ottobuon
de' Terzi, fecero insieme lega in
Mantova contra di lui <i>Giovanni Maria
duca</i> di Milano, <i>Gian-Francesco Gonzaga</i>
signore di Mantova, <i>Niccolò d'Este marchese</i>
di Ferrara, <i>Pandolfo Malatesta</i> signor
di Brescia e Bergamo, e <i>Gabrino
Fondolo</i> signor di Cremona; le cui genti
nel dì 19 di giugno presso il Castelletto
nel territorio di Cremona diedero la rotta
ad un corpo di gente del medesimo Ottobuono,
con far prigioni trecento tra cavalli
e fanti. Uscì poscia in campagna nel mese
di luglio Niccolò marchese coll'esercito
suo contra del tiranno, e alla sua comparsa
Francesco da Sassuolo, Azzo da
Rodeglia e i Canossa di Reggio voltarono
mantello, e si diedero ad esso marchese.
Dopo di che egli passò a Rubbiera posseduta
dai Boiardi, e cominciò le ostilità
contra di Ottobuono, il quale, nel dì 8 di
agosto, fece tagliar la testa a settantacinque
uomini di Parma e Borgo San
Donnino, imputati di sedizione contra di
lui: il che maggiormente fece riguardarlo
come un mostro di crudeltà per tutta
Italia. Ma nel novembre Sforza Attendolo
generale del marchese, avendo fatta
una scorreria sul Parmigiano, cadde in
un agguato di Ottobuono, e ne seguì un
duro combattimento colla peggio d'esso
<span class="pagenum" id="Page_961">[961]</span>
Sforza. In quest'anno <i>Martino re d'Aragona</i>
diede una terribile sconfitta ai popoli
della Sardegna <span class="fnote">[Hist. Sicula, tom. 24 Rer. Ital.]</span>; ma nel dicembre
morì in Cagliari <i>Martino</i> il giovane suo
figliuolo re di Sicilia.
</p>

<hr />
</div>

<div class="chapter">
<h2 class="hidden" id="MCCCCIX">MCCCCIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccix</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Alessandro V</span> papa 1.</td>
  </tr>
  <tr>
    <td><span class="smcap">Roberto re</span> de' Romani 10.</td>
  </tr>
</table>

<p>
La principal novità di quest'anno fu
il concilio tenuto in Pisa dai cardinali
dell'una e l'altra ubbidienza, quivi raunati
contra dei due contendenti del papato,
cioè di <i>Gregorio e Benedetto</i> <span class="fnote">[Raynaldus, Annal. Eccles.]</span>. Giacchè
si vide disperato il caso dell'unione
di questi due personaggi, più innamorati
dello splendore della lor dignità che
della Chiesa di Dio, fu creduto spediente
di abbatterli tutti e due, e di creare un
pontefice che fosse accettato da tutte le
corone e potentati cristiani. A quel concilio
intervennero, oltre ai cardinali suddetti,
quattro patriarchi, dodici arcivescovi,
ottanta vescovi, ottantasette abbati,
i procuratori di molte università, e gli
ambasciatori di Francia, Inghilterra, Polonia,
Cipri, e di moltissimi duchi e principi
cristiani. Quei di <i>Roberto re de' Romani</i>
vi concorsero, ma per sostenere i diritti
di papa Gregorio, e quei d'Aragona per
difendere l'antipapa Benedetto. Furono
tenute molte sessioni ne' mesi d'aprile,
maggio e giugno, citati i due pretendenti;
e infine, dopo avere esposto varii capi
d'accusa contra di amendue per la loro
pertinacia in lasciar divisa la Chiesa con
sì lungo e deplorabile scisma, e dopo
avere formato decreto che quello era
concilio generale: nel dì 5 di giugno
furono dichiarati eretici, scomunicati e
deposti da ogni dignità ecclesiastica tanto
Gregorio che Benedetto <span class="fnote">[Theodoricus de Niem, Hist. Delayto, Annal.,
tom. 18 Rer. Ital.]</span>. Finalmente
nel dì 15 d'esso mese, giacchè <i>Baldassare
Cossa</i> cardinale, principal motore di quella
<span class="pagenum" id="Page_962">[962]</span>
macchina, perchè nemico di papa Gregorio,
ricusò (non si sa il perchè) d'essere
eletto, e propose piuttosto il cardinal
Pietro Filargo da Candia, concorse appunto
il concilio ad eleggere questo personaggio
papa. Era egli di nazione Greco,
nativo dell'isola di Candia, e non già di
una terra del Novarese, come taluno ha
preteso. Per molti anni militò egli nell'ordine
de' frati minori; dopo i vescovati
di Vicenza e Novara, fu creato arcivescovo
di Milano, e poi cardinale, finalmente
papa; uomo di gran dottrina, di
molta dolcezza e di non minore liberalità,
che prese il nome di <i>Alessandro V</i>,
e fu coronato nel dì 17 di giugno. Si credettero
i padri del concilio pisano di
aver somministrato un efficace rimedio
alle piaghe della Chiesa di Dio con tale
elezione, ed in fatti molto si tagliò della
cancrena; ma non perciò la cancrena si
sradicò, anzi per altro verso essa crebbe.
Prima si miravano nella Chiesa due papi,
da lì innanzi tre se ne videro nel medesimo
tempo. Si sa che Alessandro ebbe
ubbidienza da buona parte dell'Italia,
dalla Francia, Inghilterra, Polonia e da
altri paesi del cristianesimo. Tuttavia seguitò
papa Gregorio ad avere i suoi
fautori negli Stati de' Malatesti, nel regno
di Napoli, nel Friuli, in Baviera ed in
altre contrade. E l'antipapa Benedetto
continuò ad essere riconosciuto papa nella
Aragona e in altri luoghi della Spagna.
Inoltre papa Gregorio si trasferì nel maggio
dell'anno presente nel Friuli, e tenne
in Cividale un concilio, ma di pochi prelati,
perchè i Veneziani da lui, benchè
Veneto, si dipartirono, e diedero ubbidienza
ad Alessandro V. In esso concilio
furono da lui riprovati tutti gli atti di
Pietro di Luna, ossia di Benedetto, e
quei d'Alessandro, condannate le loro
persone, e intimato a tutti i fedeli di
non ubbidire se non allo stesso Gregorio.
Altrettanto fece in Perpignano l'antipapa.
Ed ecco di nuovo flagellata da continuate
gravi calamità la vigna del Signore.
Papa Gregorio fuggì dalle mani
<span class="pagenum" id="Page_963">[963]</span>
de' Veneziani con gran fatica, e colle
galee del re Ladislao si ritirò nel regno
di Napoli. Scrive Sozomeno ch'egli
concedette a Ladislao Roma, la Marca,
Bologna, Faenza, Forlì ed altre terre
della Chiesa, e ne ricavò venticinque
mila fiorini d'oro. Se ciò è vero, gran
tradimento fece costui alla Chiesa.
</p>

<p>
Non era ignoto a <i>Lodovico II duca</i> di
Angiò, portante allora il titolo di re di
Sicilia, che il novello papa e tutto il sacro
collegio detestavano l'insolenza del re Ladislao,
dappoichè avea usurpato il dominio
di Roma e d'altre terre della Chiesa
romana <span class="fnote">[Theodor. de Niem, Hist. S. Antonin., P. III, tit. 22.]</span>. Per ciò spontaneamente, o
piuttosto chiamato, sen venne a Pisa,
sperando col braccio del papa nuovo di
rientrare nel regno di Napoli, e di abbattere
la potenza di Ladislao. E veramente
non mancò papa Alessandro di
processare esso Ladislao, e di pubblicar
monitorii contra di lui; anzi, dato di piglio
alle armi temporali, le spedì alla ricuperazion
delle terre della Chiesa. Ora
per conto d'esso Ladislao è da sapere
ch'egli ne' mesi innanzi, cioè nel giorno
12 di marzo era arrivato a Roma con
poderoso esercito di fanti e cavalli; poscia
nel mese d'aprile con <i>Paolo Orsino</i> e
col gran <i>contestabile Alberico</i> da Barbiano
s'inviò alla volta della Toscana. Ma
il gran contestabile nel dì 26 aprile finì
i suoi giorni nel territorio di Perugia; e
da ciò il cardinal Cossa prese occasione
d'impadronirsi di Barbiano e d'altre terre,
siccome abbiam detto. Per trattato
de' cittadini anche il re Ladislao s'insignorì
di Cortona, il cui signore <i>Luigi dei
Casali</i> fu mandato prigione a Napoli. Inoltrossi
poi sul Sanese, commettendo ogni
maggiore ostilità, e portò il terrore sino
alle porte di quella città e di Arezzo. Usava
egli per sua divisa il molo: AVT CAESAR,
AVT NIHIL. Eransi ben preparati
i Sanesi e Fiorentini per la difesa. <i>Malatesta
de' Malatesti</i> signor di Pesaro fu il
generale eletto da essi Fiorentini. Ma in
<span class="pagenum" id="Page_964">[964]</span>
quelle parti niun fatto d'armi rilevante
accadde che sia degno di memoria, perchè
Ladislao, sentendo che Baldassar Cossa
legato di Bologna, e braccio diritto del
nuovamente eletto pontefice, avea spedito
genti di armi per la Marca alla volta di
Abruzzo, con parte de' suoi tornò ad accudire
a' proprii affari nel regno di Napoli,
ne' quali tempi per far danari vendè
la città di Zara a' Veneziani per cento
mila fiorini. Ora nel settembre il <i>re Luigi</i>,
cioè il duca d'Angiò, con cinquecento
lancie condotte dalla Provenza, e con
quanta gente potè unir seco il cardinal
Cossa e la repubblica fiorentina <span class="fnote">[Ammirato, Istor. Fiorentina, lib. 18.]</span>, si
incamminò con esso cardinale verso lo
Stato pontificio. Si trovò ad Orvieto
Paolo Orsino disposto ad impedire il
passo; ma siccome questi era uno di
que' condottieri d'armi che usavano
di cangiar mantello, secondochè esigeva
il tempo e il guadagno, essendo a lui
esibito dai Fiorentini molto danaro e più
vantaggiosa condotta, lasciò il servigio
del re Ladislao, e si acconciò col re Luigi.
<i>Braccio da Montone</i> Perugino, che
riuscì poi sì gran capitano, militò anche
egli nell'armata d'essi collegati. Si
arrenderono al cardinale legato Orvieto,
Montefiascone, Corneto, Sutri, Viterbo
ed altri luoghi. Con questo prospero
vento l'esercito vittorioso senz'altra
opposizione arrivò fin sotto Roma <span class="fnote">[Antonii Petri Diarii, tom. 24 Rer. Ital.]</span>;
e nel dì primo d'ottobre il re Luigi e
il cardinal suddetto con Malatesta, con
Paolo, Jacopo, Francesco ed altri di casa
Orsina, s'impadronirono di San Pietro e
del palazzo papale; ed appresso castello
Santo Angelo, custodito finora a nome del
sacro collegio, prestò ubbidienza a papa
Alessandro V. Era alla guardia di Roma
pel re Ladislao il conte di Troia coi Colonnesi.
Varii tentativi furono fatti, varii
assalti dati a quella gran città dall'armi
de' collegati, ch'erano passate di là dal
Tevere, ma senza trovare maniera di
entrarvi; e in questi badalucchi si consumarono
<span class="pagenum" id="Page_965">[965]</span>
i mesi di ottobre, novembre
e quasi tutto dicembre; di modo che
come disperati il re Luigi e il cardinal
Cossa se ne tornarono a Pisa, lasciando il
Malatesta con un corpo di gente intorno
a Roma, assistito da Paolo e dagli
altri baroni di casa Orsina. Ciò che non
poterono far le armi, creduto fu che lo
facesse l'oro. Nella notte precedente al
dì ultimo di dicembre, festa di San Silvestro,
si levò a rumore il popolo romano,
fu aperta una porta a Paolo Orsino, e
le genti pontificie entrate, andarono a
poco a poco espugnando il Campidoglio
e le altre fortezze tenute da quei del re
Ladislao, a riserva di porta Maggiore e
di quella di San Lorenzo.
</p>

<p>
Più che mai si trovò confuso in questo
anno il governo di Milano <span class="fnote">[Delayto, Chron., tom. 18 Rer. Ital. Corio,
Istoria di Milano.]</span>. Lega
fu fatta da quel duca col re di Francia
per mezzo di <i>Bucicaldo</i>, coi principi di
Savoia, col conte di Pavia, e con <i>Bernardone</i>
governator d'Asti pel duca d'Orleans.
Già si vedea che Bucicaldo e i
Franzesi aveano delle mire sullo Stato
di Milano. Per cagion di questa lega adirato
<i>Facino Cane</i> si diede a bloccar Milano.
<i>Pandolfo</i> e <i>Carlo de' Malatesti</i>, che regolavano
dianzi quegli affari, prevalendo
presso il viziosissimo duca gli adulatori
e il partito de' Guelfi, l'un dietro l'altro
disgustati si ritirarono anch'essi da Milano.
E però Pandolfo in Brescia sua
città, fatta una gran massa di gente, per
vendicarsi di chi l'avea forzato ad abbandonar
Milano, e passato il fiume Adda,
s'inoltrò ne' monti di Brianza e nella
Martesana. Ma ecco venir contra di lui
Facino Cane, già dichiarato conte di
Biandrate, <i>Teodoro marchese</i> di Monferrato
ed <i>Astorre Visconte</i> con esercito poderoso.
Fecesi un caldo fatto d'armi fra
loro nel dì 7 d'aprile, giorno di Pasqua,
nella valle di Ravagnate, senza che la
vittoria si dichiarasse per alcun d'essi <span class="fnote">[Cronica di Bologna, tom. 18 Rer. Ital. Delayto,
tom. eod.]</span>.
<span class="pagenum" id="Page_966">[966]</span>
Trattatosi poi di concordia, fu conchiuso
che unitamente attendessero a scacciare
i consiglieri del duca, e a mettere due
governatori in Milano, l'uno per Facino
e l'altro per Pandolfo. Fu dunque assediato
da amendue Milano, e si venne dipoi
ad una capitolazione, per cui Facino
e Pandolfo si accordarono col duca, e i
consiglieri fuggirono. Ma poco durò questo
accordo, perchè Facino pretendea
dal duca cinquanta mila fiorini d'oro
con altre sconcie dimande, e si partì
sdegnato da lui. Allora fu che <i>Bucicaldo</i>
governatore di Genova, mirando
sì sconvolto lo Stato di Milano, sì giovani
e deboli i due fratelli Visconti, e
figurandosi, siccome uom pieno di ambizione
e di grandi idee, non difficile lo
insignorirsi di Milano, procurò d'essere
ammesso al governo di quella città dal
duca, con impiegar sotto mano gran
somma di danaro, presa ad usura dai
Genovesi <span class="fnote">[Georgius Stella, Annal. Genuens., tom. 17
Rer. Ital.]</span>. Partitosi da Genova nell'ultimo
dì di luglio, andò a prendere il possesso
dell'ottenuta carica in Milano <span class="fnote">[Diario Ferrar., tom. 24 Rer. Ital.]</span>.
Seco menò circa cinque mila cavalli, oltre
a molti balestrieri e fanti, e, secondo
il suo costume, cominciò a fare delle novità.
Nulla diffidava egli de' Genovesi,
ridotti, a suo credere, colla forza ed altura
sua come tanti conigli; ma il popolo
di Genova, benchè mostrasse una piena
suggezione, manteneva nondimeno vivi
gli antichi suoi spiriti, ed odiava a morte
il di lui borioso governo. Ora, trovandosi
alcuni Genovesi fuorusciti con Facino
Cane e con Teodoro marchese di Monferrato,
persuasero loro di levare a Bucicaldo
la; città di Genova; e perciò sul
fine d'agosto mossero le lor genti a
quella volta. L'avvicinamento di queste
armi diede impulso ai cittadini di Genova
tanto guelfi che ghibellini nel dì 3 di settembre
dì levarsi a rumore contra del
luogotenente di Bucicaldo, che restò ucciso
nel volersi ritirar nel castelletto.
<span class="pagenum" id="Page_967">[967]</span>
Molti parimente de' Franzesi rimasero
vittima del furor popolare. Levossi dunque
Genova dalla signoria del re di Francia,
e Facino Cane, contento d'essersi
vendicato di Bucicaldo suo nemico, e di
un regalo di trenta mila genovine, se ne
tornò in Lombardia per assistere a' proprii
interessi, ed occupò nel ritorno
Novi, ch'era d'essi Genovesi. Ma per
conto del marchese di Monferrato, in ricompensa
del servigio prestato, fu egli
eletto capitano di Genova cogli emolumenti
soliti a darsi una volta ai dogi. Il
castelletto colle altre fortezze a forza
d'armi venne poi tolto ai Franzesi; laonde
Genova restò in pace e in somma allegria.
Questo fu il guadagno fatto da
Bucicaldo; egli non solamente perdè Genova,
ma anche il governo di Milano.
Perciocchè, quantunque, all'avviso della
sollevazion di Genova, corresse con alcune
migliaia di cavalli e fanti sino a
Gavi, pure, conoscendo l'impossibilità di
ritornare nella perduta città, si ritirò in
Piemonte, giacchè temeva di sua vita, se
compariva in Milano. Tentò poscia di
torre Novi a Facino; ma ne rimase sconfitto,
di modo che svergognato si ridusse
in Francia a raccontar le sue tante prodezze.
</p>

<p>
Fece ancora grande strepito in questo
anno il fine di <i>Ottobuono de' Terzi</i>, tiranno
di Parma e Reggio <span class="fnote">[Delayto, Annal., tom. 18 Rer. Italic.]</span>. Andava continuando
contra di lui la guerra <i>Niccolò
Estense marchese</i> di Ferrara, collegato
col <i>cardinal Cossa</i> e coi Malatesti. Il suo
infaticabile e valoroso generale <i>Sforza
da Cotignuola</i> con una irruzione dietro
all'altra sul Reggiano e Parmigiano teneva
il nemico assai ristretto. Il perchè Ottobuono
mosse parola di pace. Si convenne
che presso a Rubiera seguisse un abboccamento
fra lui e il marchese d'Este. Infatti
si portò esso Ottobuono con cavalli
novanta a quel congresso. Vi giunse ancora
il marchese Niccolò con cento cavalli,
seco avendo il suddetto Sforza ed
Uguccion de' Contrarii suo favorito. Dopo
<span class="pagenum" id="Page_968">[968]</span>
i complimenti e gli abbracciamenti, fattosi
avanti Sforza, con uno stocco passò da
banda a banda Ottobuono. Altri scrivono <span class="fnote">[Corio, Istoria di Milano. Bonincontrus,
Annal. tom. 21 Rer. Ital.]</span>
che fu Michele Attendolo, parente
dello Sforza, che fece il colpo in vendetta
de' crudeli strazii da lui contra le leggi
della guerra patiti nelle carceri di esso
Ottobuono. Il Delaito vuole che per essersi
scoperto il disegno di Ottobuono di
levar di vita il marchese d'Este, Sforza
prevenisse l'iniqua di lui risoluzione.
Comunque sia, quand'anche si creda (il
che pare più verisimile) che contro la
pubblica fede seguisse la morte di quel
tiranno, certo è tanto essere stato l'odio
universale contra di lui per le sue crudeltà
ed infami azioni, che ognun benedisse
la mano di chi avea liberato il mondo
da quel mostro, senza far caso della maniera
con cui s'era ottenuto questo gran
bene. Accadde il fatto nel dì 27 di maggio.
Condotto a Modena il cadavere dell'estinto
Ottobuono, dal popolo in furia
fu messo in brani, e trovossi insino
chi mangiò delle carni di costui, come se
si trattasse d'una fiera. Successivamente
poi il marchese Niccolò, ottenuto soccorso
dal cardinal Cossa, uscì in campagna sul
principio di giugno, e dopo aver preso le
castella d'Arceto, Casalgrande, Dinazzano
e Salvaterra, che erano di Carlo Fogliano,
ostilmente passò sul Parmigiano.
Dopo varii acquisti e piccioli fatti d'armi,
nel dì 26 di giugno il popolo di Parma,
commosso dai nobili Sanvitali, si sollevò
contra de' Terzi, ed, acclamato per suo
signore il marchese d'Este, uscì fuori
con gran festa a riceverlo. Fu egli introdotto
fra gl'immensi viva della città, e
datogli il dominio d'essa, fuorchè della
cittadella, che assediata finalmente si
rendè nel dì 27 di luglio. Parimente
nel dì 28 di giugno si levò a rumore il
popolo di Reggio, e fatto intender al marchese
che il sospiravano per loro signore,
Uguccion de' Contrarli volò a prenderne
il possesso, e questi sforzò dipoi a rendersi
<span class="pagenum" id="Page_969">[969]</span>
quella cittadella nel dì 22 di luglio.
Per così prosperosi successi il marchese,
dopo aver donato al prode Sforza Attendolo
la bella terra di Montecchio, gli permise
di passare al servigio de' Fiorentini
con secento lancie ed alcune schiere di
fanteria; di modo che anch'egli si trovò
nell'esercito inviato da essi, siccome vedemmo,
alla volta di Roma. Restò poi
quasi messa in camicia la famiglia de' Terzi,
che tuttavia occupava Borgo San Donnino,
Castelnuovo, Fiorenzuola, la rocca
di Guardasone ed altri luoghi. Da Orlando
Pallavicino fu loro tolto Borgo, e da Alberto
Scotti Fiorenzuola. Anche i Veneziani <span class="fnote">[Sanuto, Istor. Venet., tom. 22 Rer. Ital.]</span>,
benchè protettori de' Terzi, si
impadronirono di Casal Maggiore, Brescello,
Guastalla e Colorno. Resta nondimeno
anche oggidì essa famiglia in Parma
con isplendore e comodi di nobiltà.
</p>

<hr />
</div>

<div class="chapter">
<h2 class="hidden" id="MCCCCX">MCCCCX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccx</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Giovanni XXIII</span> papa 1.</td>
  </tr>
  <tr>
    <td><span class="smcap">Sigismondo</span> re de' Romani 1.</td>
  </tr>
</table>

<p>
Fu cagione la peste entrata in Pisa
che <i>papa Alessandro V</i> si ritirasse a Prato
verso il fine dell'anno precedente, e poscia
a Pistoia <span class="fnote">[Theodericus de Niem, in Johanne XXIII
Papa. Raynaldus, Annal. Eccles.]</span>. Quivi ricevette la lieta
nuova che Roma era liberata dalle armi
del <i>re Ladislao</i>. Fecero quanto poterono
i Fiorentini per indurlo a portarsi colà,
rappresentando che sarebbe più vicino
alla guerra che si meditava di fare contra
del re Ladislao nel regno di Napoli;
ma più forza ebbe l'eloquenza di <i>Baldassare
Cossa</i> cardinale legato di Bologna,
ai cui cenni ubbidiva il buon papa, quasi
come schiavo, perchè da lui principalmente
riconosceva il pontificato. Volle
il Cossa che Alessandro seco venisse a
Bologna, e gli convenne nel furore del
verno per montagne piene di ghiaccio e
di neve passare a quella città <span class="fnote">[Matthaeus de Griffon., Chron., tom. 18 Rer.
Ital. Cronica di Bologna, tom. eod.]</span>, dove
<span class="pagenum" id="Page_970">[970]</span>
fece entrata nel giorno 12 di gennaio con
incredibil gioia del popolo bolognese, per
vedere piantata nella lor città la residenza
d'un romano pontefice. Quivi nel
giovedì santo pubblicò un'ampia bolla
contra ai due pretensori del papato <i>Gregorio</i>
e <i>Benedetto</i>. Quivi ancora ricevette
nel dì 12 di febbraio una solenne ambasceria
de' Romani; che gli portarono le
chiavi della città, e fecero grandi istanze,
affinchè egli se ne andasse colà. Ma al
cardinal Cossa non parve bene ch'egli si
partisse da Bologna. In questo mentre,
cioè nel giorno 18 di gennaio <span class="fnote">[Annal. Mediolan., tom. 22 Rer. Ital.]</span>, <i>Giorgio
degli Ordelaffi</i>, essendosi ribellato il
popolo di Forlimpopoli al papa, fu chiamato
alla signoria di quella città, e nel
dì 25 di esso mese furtivamente ancora
entrò in quella di Forlì; ma ne fu
scacciato da quel presidio. Andò poscia
nel dì 8 d'aprile il cardinal Cossa a mettere
l'assedio a Forlimpopoli. Essendosi
intanto infermato papa Alessandro, ritornò
esso cardinale a Bologna nel dì 28
di esso mese. Sino al dì 3 di maggio durò
la malattia del pontefice, e di essa morì
egli in quel giorno. Fu poi sparsa voce
dai nemici del cardinal Cossa, che per
veleno fattogli dare da esso cardinale
fosse abbreviata la vita a quel degno
pontefice; e tal voce maggiormente prese
piede, allorchè, siccome vedremo, questo
cardinale divenuto papa restò abbattuto
dal concilio di Costanza. Dio solo può
essere buon giudice di questi fatti. Solea
questo buon papa dire, che egli era stato
ricco vescovo, povero cardinale e mendico
papa <span class="fnote">[Vita Melandri V, P. II, tom. 3 Rer. Ital.]</span>. Unironsi dunque in conclave
sedici cardinali, che si trovavano
allora in Bologna, e per le raccomandazioni
fervorose fatte dagli ambasciatori
del <i>re Lodovico</i> duca d'Angiò, fu nel dì 17
di maggio eletto papa lo stesso cardinale
di Santo Eustachio <i>Baldassare Cossa</i>,
che prese il nome di <i>Giovanni XXIII</i>.
Venne poscia a Bologna a baciargli i
piedi il suddetto re Lodovico nel dì 6
<span class="pagenum" id="Page_971">[971]</span>
di giugno, e seco concertò la guerra,
giù destinata contra di Ladislao re di
Napoli. Dopo di che, nel dì 23 di esso
mese s'inviò alla volta di Firenze. Circa
questi tempi <i>Paolo Orsino</i> e <i>Malatesta</i>
capitano de' Fiorentini ridussero all'ubbidienza
del pontefice le città di Tivoli e
d'Ostia <span class="fnote">[Bonincontrus, Annal., tom. 21 Rer. Ital.]</span>. Fece poi papa Giovanni XXIII
nel dì 6 di giugno una promozione di
quattordici cardinali, tutti persone di
merito o per la loro nobiltà o per lo
sapere. Fulminò le censure contro papa
Gregorio e contro l'antipapa Benedetto;
e Gregorio, che s'era ridotto a Gaeta,
non mancò di fare altrettanto contra di
lui. Ma si cominciarono ad imbrogliar gli
affari di papa Giovanni in Romagna;
perciocchè <i>Giorgio degli Ordelaffi</i> nel dì
12 di giugno occupò il castello d'Oriolo,
e <i>Gian-Galeazzo de' Manfredi</i>, figliuolo
del fu Astorre, nel dì 18 di esso mese
s'impadronì di Faenza <span class="fnote">[Diar. Ferrar., tom. 24 Rer. Ital.]</span>. Varii altri
tentativi fatti dall'Ordelaffo per entrare
in Forlì andarono tutti in fumo.
</p>

<p>
Grande sforzo di gente e di navi
avea parimente in questi tempi fatto in
Provenza il suddetto re Lodovico duca
d'Angiò per passare ai danni del re Ladislao.
Ma ancor questi pensò al riparo <span class="fnote">[Johann. Stella, Annal. Genuens., tom. 17
Rer. Ital. Giornal. Napol., tom. 21 Rer. Ital. Diario
Ferrar., tom. 24 Rer. Ital.]</span>.
Trovati i Genovesi, che per essersi
sottratti al dominio franzese, si
erano inimicati con quella nazione, assai
disposti ad assisterlo contro del re Lodovico,
fece armare in Genova cinque
navi con suo danaro, comandate da Ottobuon
Giustiniani. Spedì ancora a
quella volta nove delle sue galee per vegliare
agli andamenti de' Provenzali.
Comparvero infatti sette navi grosse con
assai altre minori del re Lodovico in quei
mari nel dì 16 di maggio, conducendo
circa otto mila persone; e i Genovesi,
senza aspettar le galee di Ladislao che
erano indietro, non tardò ad essere ricuperata;
<span class="pagenum" id="Page_972">[972]</span>
e i Genovesi appresso s'impadronirono
di cinque delle navi grosse
nemiche. Delle restanti due, l'una fuggì,
l'altra andò a fondo con tutti gli uomini.
Questo colpo sconcertò di molto le misure
del re Lodovico. Tuttavia tredici
sue galee si lasciarono vedere nel mese
d'agosto sulla riviera di Genova, e seguì
anche battaglia fra esse e quelle di Genova
e di Napoli, ma con restare indecisa
la vittoria. Secondati intanto i Genovesi
dalla flotta napoletana, fecero tornare
alla loro ubbidienza la città di Ventimiglia,
che pagò col saccheggio la resistenza
sua. Presero anche il porto di
Telamone ai Sanesi per tradimento del
castellano <span class="fnote">[Cronica di Siena, tom. 19 Rer. Ital.]</span>, ma questo fu ricuperato
nel dì 6 di ottobre. Si trasferì a Roma
il re Lodovico, e vi fu ricevuto con
grande onore nel dì 20 di settembre <span class="fnote">[Antonii Petri Diar., tom. 24 Rer. Ital.]</span>.
Perchè era scarso di danari, non trovò
maniera di danneggiar le terre del re
Ladislao; sicchè, dopo essersi trattenuto
sino all'ultimo giorno dell'anno, allora
prese il cammino alla volta di Bologna,
acciocchè la sua presenza desse più calore
alle meditate imprese. Mancò di vita
in quest'anno sul fine di maggio <span class="fnote">[Gobelinus, Lang. Cuspinian., et alii.]</span>
<i>Roberto di Baviera</i> re de' Romani, principe
eminente nella pietà e clemenza; ma
non altrettanto nel valore. Era tuttavia
vivente l'inetto <i>Venceslao</i>; pure gli elettori,
senza far conto di lui, si unirono in
Francoforte per dargli un successore.
Entrata fra loro la discordia, alcuni elessero
nel mese di settembre <i>Sigismondo
re</i> d'Ungheria fratello d'esso Venceslao,
ed altri <i>Giodoco marchese</i> di Moravia,
principe, che, per essere in età di novant'anni,
poco godè di questo onore,
perchè da lì a tre mesi, senza essere stato
coronato, terminò la sua vita, ed aprì la
strada a Sigismondo, per esser nel seguente
anno ricevuto e riconosciuto da
tutti per re de' Romani e di Germania. Era
ben egli per le sue singolari virtù dignissimo
<span class="pagenum" id="Page_973">[973]</span>
di sì alto grado. Questi, abbandonato
il partito di <i>papa Gregorio XII</i>,
dianzi avea abbracciato quello di <i>papa
Giovanni XXIII</i>, il quale volentieri l'accolse,
e il favorì per farlo promuovere
dagli elettori suddetti.
</p>

<p>
Per la ritirata di <i>Bucicaldo</i> da Milano
e per avere i Genovesi scosso il di lui
giogo nell'anno precedente, il credito e
la forza di <i>Facino Cane</i> era cresciuta a
dismisura <span class="fnote">[Corio, Istoria di Milano.]</span>. Parve dunque ai consiglieri
di <i>Giovanni Maria Visconte</i> duca
di Milano che il braccio di costui quel
solo potesse essere che mettesse a terra
i di lui nemici e ribelli, e restituisse la
tranquillità alla città di Milano afflitta
da tutte le bande. Si conchiuse dunque
con esso una tregua nell'antecedente
settembre, e questa diventò poi pace nel
dì 3 di novembre: del che gran festa fu
fatta in Milano, e Facino dipoi colle sue
genti d'armi entrò in Milano. Ma nell'aprile
di quest'anno si rivoltarono contra
di lui le genti dello sconsigliato duca,
di maniera che Facino ebbe fatica a salvarsi
alla terra di Rosate. Di nuovo seguì
concordia fra loro, e nel dì 7 di
maggio rientrò egli in Milano, e gli fu
accordato il titolo di governatore per tre
anni avvenire con plauso di quel popolo.
E perciocchè il duca e Facino erano
disgustati forte di <i>Filippo Maria</i> conte di
Pavia, contra di lui mossero le armi;
ed avendo intelligenza con <i>Castellino</i> ed
altri signori della casa Beccaria, il costrinsero
a cedere la rocchetta del ponte
di Ticino. Fu in questa occasione che,
rotto il muro della città di Pavia, v'entrarono
le milizie di Facino, ed avendo
facoltà di dare il sacco alle case de' Guelfi,
menarono del pari ancor quelle de' Ghibellini
con grave sterminio di essa città.
Che inquieto, che misero stato fosse allora
quel dell'Italia, ognun sel vede. Filippo
Maria si tenne ristretto in quel
fortissimo castello. Questo fatto, secondo
il Diario Ferrarese <span class="fnote">[Diario Ferrar., tom. 24 Rer. Ital.]</span>, succedette nel
<span class="pagenum" id="Page_974">[974]</span>
principio dell'anno seguente. Per la
morte di <i>Martino re d'Aragona</i> padre di
<i>Martino re di Sicilia</i> premorto <span class="fnote">[Histor. Sicula, tom. 24 Rer. Ital.]</span>, si cominciarono
dei rumori in Sicilia, perchè
Bernardo da Caprera s'impadronì della
città di Catania. E non fu quieto il regno
di Napoli <span class="fnote">[Giornal. Napol., tom. 21 Rer. Ital.]</span>, essendosi ribellati contra
del re Ladislao <i>Gentile da Monterano</i> e
il <i>conte di Tagliacozzo</i> di casa Orsina.
Mandò il re gente ad assediar la Padula,
che era di Gentile, e questo esercito vi
stette lungo tempo a campo, tanto che
Gentile fu cacciato dal regno. Quanto al
suddetto conte di Tagliacozzo, egli andò
ad unirsi con Lodovico d'Angiò. Fece
anche Ladislao incarcerare in Napoli i
fratelli di <i>papa Giovanni</i> della famiglia
Cossa.
</p>

<hr />
</div>

<div class="chapter">
<h2 class="hidden" id="MCCCCXI">MCCCCXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxi</span>. Indizione <span class="smcap lowercase">IV</span>.</td>
  </tr>
  <tr>
    <td><span class="smcap">Giovanni XXIII</span> papa 2.</td>
  </tr>
  <tr>
    <td><span class="smcap">Sigismondo</span> re de' Romani 2.</td>
  </tr>
</table>

<p>
Giunto a Bologna nel dì 16 di gennaio
il <i>re Lodovico</i> d'Angiò <span class="fnote">[Matth. de Griffon., Chron., tom. 18 Rerum
Italic.]</span>, non lasciò
indietro esortazioni e ragioni per
condurre a Roma il pontefice <i>Giovanni
XXIII</i>. Dopo averlo disposto a questo
viaggio, sul principio di marzo s'inviò
egli innanzi a quella volta. Nel dì ultimo
di esso mese gli tenne dietro il papa,
con lasciare al governo di Bologna il
cardinal di Napoli. Nel dì 11 d'aprile
giunse nelle vicinanze di Roma <span class="fnote">[Antonii Petri Diar., tom. 24 Rer. Ital.]</span>, e
fece dipoi la sua solenne entrata in San
Pietro col re Lodovico, che l'addestrava,
nel sabbato santo. La festa del popolo
romano fu grande. Fatti i preparamenti
dell'armata, e benedette le bandiere,
uscì il re Lodovico in campagna, incamminandosi
nel dì 28 d'aprile verso il
regno di Napoli, accompagnato da insigni
condottieri d'armi, cioè da <i>Paolo Orsino</i>,
<i>Sforza Attendolo</i>, <i>Braccio da Montone</i>
<span class="pagenum" id="Page_975">[975]</span>
Perugino, <i>Gentile da Monterano</i>,
dal <i>conte di Tagliacozzo</i> e da una fiorita
nobiltà. Circa dodici mila cavalli e numerosa
fanteria seco condusse <span class="fnote">[Giornal. Napolet., tom. 21 Rer. Ital.]</span>. Sul
principio del maggio venne a mettersi a
fronte di lui il <i>re Ladislao</i> con esercito
quasi eguale a Roccasecca. Stettero
guardandosi le due armate sino al dì 19
d'esso mese <span class="fnote">[Theodoricus de Niem, in Johanne XXIII.
S. Antonin., et alii.]</span>, in cui, avendo innanzi
il re Ladislao mandato il guanto della
disfida, si azzuffarono. Crudele fu la
battaglia, e piena in fine la sconfitta di
Ladislao colla perdita delle bandiere,
tende e bagaglio, e con restar prigionieri
il legato del deposto papa <i>Gregorio XII</i>,
<i>conte da Carrara</i>, i <i>conti d'Aquino</i>, <i>di
Celano</i>, <i>d'Alvito</i>, e molti altri de' principali
baroni di Napoli. Si salvò Ladislao, e
con fatica, a piedi a Roccasecca, e come
potè il meglio attese a fortificarsi per
impedire i progressi dell'armata vincitrice:
il che gli venne fatto. Fu creduto <span class="fnote">[Ammirato, Istor. Fiorentina, lib. 18.]</span>
che l'aver egli guadagnato sotto
mano <i>Paolo Orsino</i>, questi andasse tanto
tergiversando, che il re si rimise in forze,
e fece poi testa a' nemici. S'aggiunse
un altro fatto, per cui maggiormente
venne calando la bella apparenza di detronizzar
Ladislao. Lo scrivo sulla fede
di Bonincontro <span class="fnote">[Bonincontrus, Annal., tom. 21 Rer. Ital.]</span>, perchè a me resta
dubbio essere lo stesso che quel dell'anno
antecedente. Avea spedito il re
Lodovico otto navi grosse e venti galee
verso il regno di Napoli, acciocchè per
mare secondassero l'impresa della sua
armata di terra. Quasi nello stesso tempo
che seguì la battaglia poco fa narrata,
furono anche assalite le dette navi
angioine dalla flotta di Ladislao, consistente
in sette galee e sei navi, e furono
prese. Giunto questo doloroso avviso
alle galee di Lodovico, se n'andarono in
Calabria per assistere a Niccolò Ruffo,
che s'era in quelle parti insignorito di
<span class="pagenum" id="Page_976">[976]</span>
varie castella, e nel cammino espugnarono
Policastro. A nulla poi si ridussero
tali conquiste, perchè il re Ladislao, tornato
che fu in forze, mandò le sue genti
in Calabria, che ricuperarono Crotone e
Catanzaro, con obbligare Niccolò Ruffo
a salvarsi in Provenza, da dove era venuto.
Intanto il re Lodovico, trovati
chiusi i passi per inoltrarsi nel regno di
Napoli, e mancandogli danaro e viveri
per mantenere l'armata, dolente la ricondusse
a Roma nel dì 12 di luglio <span class="fnote">[Antonii Petri Diarii, tom. 24 Rer. Ital.]</span>,
e poscia nel dì 5 d'agosto imbarcatosi,
spiegò le vele verso la Provenza. Fortunato
senza dubbio fu in sì disastrosi
tempi il re Ladislao; ma molto contribuì
a sostenersi contra di quel minaccioso
torrente, l'aver egli nell'anno
precedente procurato di staccare dalla
lega del papa i Fiorentini, i quali stanchi
erano omai di tante spese <span class="fnote">[Ammirat., Istoria Fiorentina, lib. 18.]</span>. Infatti, nel
gennaio del presente anno furono sottoscritti
i capitoli della pace fra loro, il
più importante de' quali fu, ch'egli per
sessanta mila fiorini d'oro vendè a' Fiorentini
la città di Cortona: del che grande
allegrezza fu fatta in Firenze per questo
accrescimento di potenza. Dopo aver
papa Giovanni nel dì 5 di giugno creati
tredici cardinali, tutte persone di merito,
grandi processi fabbricò dipoi contra del
re Ladislao <span class="fnote">[Diario Ferrarese, tom. 24 Rer. Ital.]</span>; e nel dì 9 di settembre
il dichiarò scomunicato e privato di tutti
i suoi titoli e dominii: armi che contra
d'un principe tale, poco curante della
religione, si trovarono affatto spuntate.
</p>

<p>
Dacchè il popolo di Bologna vide partito
il papa, da cui in addietro, quando
era solamente cardinale, era stato governato
con mano assai pesante, sentì risorgere
il desiderio dell'antica sua libertà.
Scoppiò questo tumore nel dì 12 di maggio <span class="fnote">[Matth. de Griffon., Chron., tom. 18 Rer.
Italic. Cronica di Bologna, tom. eod. Diario Ferrar.,
ubi supra.]</span>.
Corsero que' cittadini all'armi,
gridando: <i>Viva il popolo e le arti</i>; e il
<span class="pagenum" id="Page_977">[977]</span>
cardinale legato si ritirò nel castello, oppur
nella casa d'un mercatante, e fu dato
il sacco al suo palazzo. Assediato il castello,
si tenne saldo sino al dì 28 del
mese suddetto, in cui si rendè ai cittadini,
salva la roba e le persone, e fu poi disfatto.
Sul principio di giugno <i>Carlo Malatesta</i>,
gran protettore di papa <i>Gregorio XII</i>,
arrivò colle sue genti d'armi a San Giovanni
in Persiceto, terra da lui posseduta,
ed assediata inutilmente nel precedente
aprile dai Bolognesi: il che inteso da essi,
tornarono nel dì 11 d'esso giugno a mettervi
il campo. Ritrovato l'osso duro, fu
giudicato meglio di far pace col Malatesta,
il quale non solo restò padrone di San
Giovanni, ma ancora si fece pagar trenta
mila lire da essi Bolognesi. Anche il popolo
della città di Forlì, udita la rivoluzion
di Bologna, si levò a rumore, e,
scacciati gli uffiziali del papa, acclamò per
suo signore <i>Niccolò marchese</i> di Ferrara <span class="fnote">[Diario Ferrarese, tom. 24 Rer. Ital. Annal.
Foroliviens., tom. 22 Rer. Ital. Chron. Foroliviens.,
tom. 19 Rer. Ital.]</span>,
il cui capitano Guido Torello
ivi si trovava con un corpo d'armati.
Ma entrati in essa città <i>Giorgio</i> ed <i>Antonio
degli Ordelaffi</i> nel dì 7 di giugno con
due mila pedoni, ne presero il possesso,
e dopo qualche tempo costrinsero alla
loro ubbidienza la rocca e la cittadella.
Poco profittò Antonio di tal acquisto,
perchè macchinando di levare il comando,
e fors'anche la vita a Giorgio, scoperto
il trattato (se pur fu vero), nel dì 30 di
agosto venne preso e confinato in prigione
da esso Giorgio, il quale restò solo
padrone. Allora i Forlivesi per opera di
Carlo Malatesta si partirono dall'ubbidienza
di papa Giovanni, e aderirono a
papa Gregorio. Nel dicembre ancora di
quest'anno <span class="fnote">[Sanuto, Istor. Ven., tom. 22 Rer. Ital.]</span> si accese guerra fra <i>Sigismondo
re de' Romani</i>, d'Ungheria e Boemia,
e i Veneziani, pretendendo il re che
gli fosse restituita Zara colla Dalmazia.
Entrati gli Ungheri nel Friuli, presero
Udine, Marano e Porto Gruaro, talmente
<span class="pagenum" id="Page_978">[978]</span>
che il patriarca d'Aquileia scappò a Venezia.
Impadronitisi ancora di Cividal di
Belluno, Feltro e Serravalle, minacciavano
di peggio; se non che i Veneziani,
con incredibil diligenza formato un copioso
armamento, e tolto al loro servigio
per generale <i>Carlo Malatesta</i>, ruppero il
corso alle conquiste di que' Barbari.
Nella state di quest'anno <span class="fnote">[Diario Ferrarese, tom. 24 Rer. Ital.]</span> <i>Niccolò marchese</i>
d'Este, signor di Ferrara, Modena,
Reggio e Parma, essendo molestato da
<i>Orlando Pallavicino</i>, che tenea occupato
Borgo San Donnino, spedì colà il valoroso
suo capitan <i>Uguccion de' Contrarii</i> con
due mila cavalli e molta fanteria. Varie
castella tolse Uguccione ad Orlando, e il
ridusse a tale che fu obbligato a cedere
la nobil terra di Borgo San Donnino al
marchese, il qual, fattolo venire a Ferrara,
il prese al suo servigio con decorosa
provvisione. Era già entrato Facino Cane
in Pavia <span class="fnote">[Id., ibid. Corio, Istoria di Milano.]</span>, nè altro più restava a <i>Filippo
Maria Visconte</i> che quel fortissimo
castello, dove s'era chiuso. Ma postovi
l'assedio da Facino, gli convenne capitolare
e rendersi. Fra i capitoli vi fu che
Filippo Maria ritenesse il titolo di conte
di Pavia, ma conte solo di nome, perciocchè
Facino mise sua gente nel castello,
ed era padron di tutto, dando al misero
principe quanto gli bastava per vivere e
mantenere una scarsa corte. Dopo questo
andò Facino a far guerra a <i>Pandolfo Malatesta</i>
signore di Brescia, ma senza apparir
sulle prime se fosse guerra vera o
da burla.
</p>

<hr />
</div>

<div class="chapter">
<h2 class="hidden" id="MCCCCXII">MCCCCXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxii</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Giovanni XXIII</span> papa 3.</td>
  </tr>
  <tr>
    <td><span class="smcap">Sigismondo</span> re de' Romani 3.</td>
  </tr>
</table>

<p>
Tenne <i>papa Giovanni</i> nell'aprile di
quest'anno un concilio nella basilica vaticana <span class="fnote">[Antonii Petri Diar., tom. 24 Rer. Ital.]</span>,
e nel dì 19 di giugno si partì
dal di lui servigio colle sue genti d'armi
<i>Sforza</i> da Cotignuola, divenuto già uno
<span class="pagenum" id="Page_979">[979]</span>
de' più prodi condottieri che s'avesse allora
l'Italia; e a nulla servì l'avergli il
papa donata o venduta la terra stessa di
Cotignuola. I danari e le promesse del <i>re
Ladislao</i> privarono il papa di questo campione.
Allegava egli per iscusa di non vedersi
sicuro con <i>Paolo Orsino</i>, suo nemico
ed uomo di buono stomaco. Di tal fuga,
a cui fu dato nome di tradimento, e massimamente
per esser egli passato al soldo
di un nemico della Chiesa, si chiamò tanto
offeso il papa <span class="fnote">[Bonincontrus, Annal., tom. 21 Rer. Ital.]</span>, che fece in varii luoghi
dipignere Sforza impiccato pel piede destro,
con sotto un cartello, in cui Sforza
fu pubblicato reo di dodici tradimenti,
con tre rozzi versi, il cui primo fu:
</p>

<p class="center">
<span class="smcap lowercase">IO SONO SFORZA VILLANO DALLA COTIGNUOLA.</span>
</p>

<p>
Venne dipoi il medesimo Sforza col conte
di Troia, conte da Carrara ed altri capitani,
e con assai squadre d'armati verso
Ostia, e quivi si accampò, ma senza che
male alcuno ne seguisse Intanto papa
Giovanni colla nemicizia di Ladislao, fomentatore
dell'avversario <i>Gregorio</i>, mirava
il suo stato non assai fermo; e dall'altra
parte anche Ladislao paventava
de' nuovi insulti da papa Giovanni, che
proteggeva il di lui emulo <i>Lodovico di
Angiò</i>. O l'un dunque o l'altro fecero
muover parola di aggiustamento, e trovarono
amendue il loro conto a conchiuderlo.
Tanto più agevolmente vi concorse
il pontefice, perchè intese che s'era maneggiata,
fors'anche stabilita, da Ladislao
una lega co' signori della Marca e Romagna
contra di lui. Per attestato di Teodorico
da Niem <span class="fnote">[Theodericus de Niem, in Johanne XXIII.]</span>, comperò papa Giovanni
quella pace con isborso di cento mila
fiorini, segretamente pagati a Ladislao.
Altre più vantaggiose condizioni, e maggior
somma di danaro accordata a quel
re ne' capitoli della concordia, si leggono
presso il Rinaldi <span class="fnote">[Raynaldus, Annal. Eccles.]</span>. Ora Ladislao, per dar
più colore al cangiamento che giù destinava
<span class="pagenum" id="Page_980">[980]</span>
di fare, chiamata a sè una congregazion
di vescovi e d'altri dotti ecclesiastici,
loro espose gli scrupoli della sua
solamente in questa occasione delicata
coscienza, per aver finora aderito a papa
<i>Gregorio XII</i>, quando quasi tutta la cristianità
riconosceva per vero papa il solo
<i>Giovanni XXIII</i>. La disputa andò a finire
in favor d'esso papa Giovanni. Ciò fatto,
si portò Ladislao a Gaeta a visitar papa
Gregorio. De' di lui trattati segreti non
era allo scuro Gregorio, e però immantenente
gliene dimandò conto. Negò Ladislao,
ma nel dì seguente gli fece intendere
che si levasse da' suoi Stati in un determinato
tempo, perchè non potea più sostenerlo.
Trovossi allora in grandi affanni
Gregorio e la corte sua; ma per buona
ventura capitate colà due navi mercantili
veneziane, in una d'esse s'imbarcò, e
girando pel mare Adriatico fra molti pericoli
e timori d'essere colto dalle insidie
di papa Giovanni, arrivò in fine nel mese
di marzo a Rimini, dove con ossequio e
festa ben ricevuto dai Malatesti pose la
sua residenza <span class="fnote">[Giornal. Napolet., tom. 21 Rer. Ital.]</span>. Fu assai che Ladislao
nol sagrificasse alla politica sua e ai desiderii
del pontefice Giovanni di lui avversario.
Si pubblicò questa pace nel
mese d'ottobre.
</p>

<p>
Vide in quest'anno la città di Milano
un orrido spettacolo <span class="fnote">[Billius, Hist., lib. 2, tom. 19 Rer. Ital.]</span>. <i>Giovanni Maria
Visconte</i> duca s'era già tirato addosso
l'odio universale del popolo, non tanto
per le gravezze imposte, quanto per la sua
inaudita crudeltà. Teneva egli de' fieri
cani al suo servigio, e con essi facea
sbranar le persone, alle quali volea
male; talvolta ancora per ispasso li lasciava
contra delle innocenti persone. Il
Corio <span class="fnote">[Corio, Istor. di Milano.]</span> ne racconta varii casi. Fecesi
pertanto una congiura contra di lui da
varii nobili, alcuni de' quali della stessa
sua corte; cioè quei da Bagio, Ottone
Visconte, Giovanni da Posterla, quei del
Maino, i Trivulzi, i Mantegazi ed altri.
<span class="pagenum" id="Page_981">[981]</span>
Ora mentre il duca nel dì 16 di maggio
dalla corte passava alla Chiesa di San
Gotardo, per udir messa, oppure mentre
udiva messa, gli furono alla vita i congiurati,
e con due ferite lo stesero morto
a terra. Con questa facilità si sbrigarono
essi dal duca, perchè in questi tempi
non si trovava in Milano <i>Facino Cane</i>
suo governatore e protettore. Si era egli
dianzi con potente esercito portato all'assedio
di Bergamo, posseduto da <i>Pandolfo
Malatesta</i>, e dopo la presa de' borghi
era vicino a veder anche la città
ubbidiente a' suoi cenni. Ma, infermatosi
gravemente, si fece portare a Pavia, dove
tanto sopravvisse, che apprese la violenta
morte data al duca da chi, per la lontananza,
s'era arrischiato a fare quel colpo,
e ne ordinò a' suoi la vendetta. Giovanni
Stella <span class="fnote">[Johan. Stella, tom. 17 Rer. Ital.]</span> scrive essere morto Facino
nel giorno stesso in cui fu ucciso
il duca. Egli era nativo di Santuà del
Piemonte: altri dicono di Casale del
Monferrato. Secondo la testimonianza
del Biglia e del Corio, costui signoreggiava
allora in Pavia, Alessandria, Vercelli,
Tortona, Varese, Cassano, in tutto
il lago Maggiore e in altre terre; ma
spirò con lui tanta grandezza, perchè
mancò senza prole. Dappoichè fu seguita
la morte del duca Giovanni Maria, ed
esposto il suo cadavero nel duomo, entrò
in Milano con pochi <i>Astorre</i>, ossia
<i>Estorre</i>, bastardo del fu Bernabò Visconte,
chiamato <i>il soldato senza paura</i> <span class="fnote">[Redus., Chron., tom. 19 Rer. Ital.]</span>,
che avea tenuta mano alla congiura, ed
unito co' suoi partigiani, i quali, gridando:
<i>Viva Astorre duca</i>, s'impadronirono
del palazzo ducale, corse la città senza
impedimento alcuno, ed assunse il titolo
di duca. Ma il castello, di cui era governatore
Vincenzo Marliano, per quante
promesse e minaccie usasse Astorre, non
gli volle prestare ubbidienza. La morte
di Giovanni Maria duca, e forse più
quella di Facino Cane, richiamò, per così
<span class="pagenum" id="Page_982">[982]</span>
dire, in vita <i>Filippo Maria Visconte</i> suo
fratello, conte di Pavia, che, perduto ogni
suo dominio, meschinamente vivea in
Pavia alla discrezione d'esso Facino,
mancandogli talvolta il vitto. Prese egli
tosto il titolo di duca di Milano; e giacchè
Facino in morte l'avea raccomandato
vivamente alle sue milizie, parea
che non fosse da dubitare della loro assistenza.
Ma queste genti venali voleano
danari, e si preparavano di passare, chi
al servigio di <i>Pandolfo Malatesta</i> e chi
di <i>Astorre Visconte</i>. Un ripiego a sì fatti
bisogni fu allora trovato da <i>Bartolomeo
Capra</i> eletto arcivescovo di Milano, e da
Antonio Bozero Cremonese, governator
della cittadella di Pavia. Questi, dopo
aver ricoverato Filippo Maria in essa
cittadella, per sottrarlo alla bestialità
delle truppe e alle insidie de' nobili da
Beccaria, proposero che Filippo sposasse
<i>Beatrice Tenda</i>, vedova del suddetto Facino.
Vi si accomodò Filippo; Beatrice
non solamente vi acconsentì, ma sborsò
quattro mila fiorini d'oro, e, dopo essere
stata sposata, diede a Filippo in dote
altri tesori e le città suddette, benchè
tutte non venissero allora alle mani di
lui. Rallegrato l'esercito colle paghe di
Beatrice, tutto si diede a Filippo Maria,
il quale s'inviò con esso alla volta di
Milano, dove <i>Astorre Visconte</i>, nel medesimo
tempo che tenea assediato il castello,
attendeva a sollazzarsi in feste e
giuochi. Nel dì 16 di giugno introdusse
il novello duca delle provvisioni di viveri
nel castello, ed entratovi anch'egli, ne
uscì poi verso la città, che già s'era
mossa a rumore ed acclamava lui per
signore. Per questo avvenimento Astorre
con <i>Giovanni Picinino</i>, figliuolo del già
<i>Carlo Visconte</i>, uscì di Milano e si ritirò
alla nobil terra di Monza, di cui era padrone.
Presi alcuni uccisori del duca,
ebbero dalla giustizia il premio che si
meritavano. Fu dalle genti del duca Filippo
Maria assediata Monza, e dopo
quattro mesi presa e messa a saccomano.
Si rifugiò Astorre nel castello; ma
<span class="pagenum" id="Page_983">[983]</span>
colto un dì da una pietra de' molti mangani
che tempestavano quella fortezza, ebbe
una gamba rotta, e di spasimo per essa
ferita morì. Vidi io, nel 1698, in Monza
il suo corpo per accidente disseppellito
in quella basilica, tuttavia intero e coll'osso
della gamba rotto. Certo che la
sua santità non gli avea meritato questo
privilegio. Valentina sorella d'Astorre
sostenne poi quel castello sino al dì primo
di maggio dell'anno seguente, in cui
lo consegnò con buoni patti, riferiti dal
Corio, a <i>Francesco Busone</i>, soprannominato
il <i>Carmagnuola</i>, che di bassissimo
stato pel suo valore e per la sua fedeltà
era già salito al grado di consigliere e
maresciallo del duca.
</p>

<p>
Nella città di Bologna, dacchè essa
si ribellò a <i>papa Giovanni XXIII</i>, le arti e
il popolo basso comandavano le feste <span class="fnote">[Matth. de Griffon., Chron., tom. 18 Rer.
Ital. Cronica di Bologna, tom. eod.]</span>.
Avvenne che nel dì 25 di agosto i Pepoli,
Guidotti, Isolani, Manzuoli, Alidosi,
Bentivogli ed altri nobili si levarono a
rumore, e, deposto il governo popolare,
cominciarono essi a reggere la città.
Poscia nel dì 22 di settembre acclamarono
la Chiesa, avendo già stabilito accordo
con papa Giovanni, le cui armi
presero il possesso della città, e nel dì 30
di ottobre arrivò colà per legato il cardinale
del Fiesco. Anche la terra di San
Giovanni in Persiceto tornò in potere
de' Bolognesi, con iscacciarne il dominio
de' Malatesti. Ebbero in questi tempi i
Genovesi gran guerra coi Catalani <span class="fnote">[Joahnnes Stella, Annal. Genuens., tom. 17
Rer. Ital.]</span>,
ed avendo spedito contra d'essi una
flotta comandata da <i>Antonio Doria</i>, recarono
loro dei gran danni Per cagione
ancora di Porto Venere fu guerra fra
essi e i Fiorentini; ma nell'anno seguente
ne seguì accordo. Di maggior conseguenza
fu la guerra che tuttavia durava tra <i>Sigismondo
re</i> de' Romani e di Ungheria, e
la <i>signoria di Venezia</i> <span class="fnote">[Sanuto, Istoria di Venezia., tom. eod.]</span>. Vennero gli Ungheri
<span class="pagenum" id="Page_984">[984]</span>
sino a Trivigi, mettendo tutto quel
territorio a sacco. Dacchè se ne furono
ritirati, l'armata veneta marciò in Friuli
per ricuperar le terre tolte al patriarca
d'Aquileia. <i>Carlo Malatesta</i> loro generale
vi fece di molte prodezze. Nel dì 9 di
agosto venne alle mani l'armata veneta
cogli Ungheri, e il combattimento fu
duro e sanguinoso per l'una e per l'altra
parte; ma in fine ebbero gli Ungheri
la peggio, e ne restarono moltissimi prigioni.
Tre ferite, ma non mortali, ne
riportò esso Carlo Malatesta. <i>Pandolfo</i>
suo fratello, chiamato al comando delle
armi venete, fece altri progressi, e tutto
quest'anno spese in varii incontri e
badalucchi. Tal guerra diffusamente narrata
si vede da Andrea Redusio <span class="fnote">[Redus., Chron., tom. 19 Rer. Ital.]</span>. In
questi tempi ancora <i>Braccio da Montone</i>,
fuoruscito di Perugia, cominciò cogli
altri della sua fazione a far guerra alla
patria <span class="fnote">[Johann. Baudin., Istor. Senens., tom. 20
Rer. Ital.]</span>; ma ebbe una rotta da <i>Nanne
Piccolomini</i> e da <i>Ceccolino</i> Perugino: il
che gli servì di scuola per far meglio
da lì innanzi il mestier della guerra, in
cui divenne eccellente.
</p>

<hr />
</div>

<div class="chapter">
<h2 class="hidden" id="MCCCCXIII">MCCCCXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxiii</span>. Indizione <span class="smcap lowercase">VI</span>.</td>
  </tr>
  <tr>
    <td><span class="smcap">Giovanni XXIII</span> papa 4.</td>
  </tr>
  <tr>
    <td><span class="smcap">Sigismondo</span> re de' Romani 4.</td>
  </tr>
</table>

<p>
Di che tenore fossero la fede e i giuramenti
di <i>Ladislao re di Napoli</i>, era assai
noto; eppure <i>papa Giovanni</i> si lasciò attrappolare
da un principe così infedele
col credere sincera la concordia dell'anno
precedente. Dove andasse questa
a terminare, se n'avvide egli nell'anno
presente. Dimorava esso papa in Roma
alla spedizione de' sacri e de' temporali
affari; ma non gli mancavano affanni e
liti per l'inquietudine de' Romani, e per
l'infedeltà di non pochi d'essi. Quando
ecco nel mese di maggio s'ode <span class="fnote">[Antonii Petri Diar., tom. 24 Rer. Ital.]</span> che
il re Ladislao ha spedito l'esercito suo
<span class="pagenum" id="Page_985">[985]</span>
nella marca d'Ancona, e comincia ad
impadronirsi di quelle terre. Speditogli
contro <i>Paolo Orsino</i>, lungi dal reprimere
le forze nemiche, restò assediato da
<i>Sforza</i> suo nemico in Rocca Contrada. Da
questo tradimento conobbe il papa che
il malvagio re, voglioso del dominio di
Roma, verso quella volta avrebbe indirizzate
in breve l'armi sue. Così fu. Allorchè
s'ebbe nuova ch'egli s'andava
avvicinando, e fu nel dì 4 di giugno, papa
Giovanni, dopo avere sgravato il popolo
romano dalla terza parte della gabella
del vino, chiamati i conservatori e principali
romani a palazzo, dopo avergli
esortati ad essere fedeli, e a non temere
del re Ladislao, lasciò in mano loro il
governo. Di magnifiche promesse fecero
allora i Romani. Ritirossi nel dì 7 di
esso mese il papa con tutta la corte in
casa del conte di Monopello, e nella
stessa notte, rotta una parte del muro di
Roma, entrò <i>Tartaglia</i> condottier d'armi
pel re Ladislao nella città, e nel dì seguente
si mise senza contraddizione in
possesso di Roma, giacchè niuno s'oppose,
e non mancava chi tenea buona
intelligenza col re. Allora papa Giovanni
coi cardinali e con tutta la famiglia fu
lesto a fuggire, inviandosi a Viterbo <span class="fnote">[Bonincont., Annal., tom. 21 Rer. Ital. Theodoricus
de Niem, Hist. S. Antonin., et alii.]</span>.
Per istrada dai corridori nemici rimasero
uccisi o svaligiati non pochi della
corte sua. Il cardinale di Bari fu preso
ed imprigionato; e in Roma la parte degli
Orsini favorevole a papa Giovanni
patì non poco danno in tal congiuntura.
L'autore della Cronica di Forlì scrive <span class="fnote">[Chron. Foroliv., tom. 19 Rer. Ital.]</span>
che questo pontefice dai suoi avversarii
era soprannominato per ischerno Buldrino,
e ch'egli si ridusse a Radicofani:
nel qual tempo corse voce che non si
sapeva dove egli fosse. Ma nel dì 17 di
giugno egli comparve a Siena, e dopo
aver trattato della comune difesa con
que' maestrati <span class="fnote">[Cronica di Siena, tom. eod.]</span>, nel dì 21 s'inviò alla
<span class="pagenum" id="Page_986">[986]</span>
volta di Firenze. I Fiorentini, che non
voleano tirarsi addosso l'indignazione di
Ladislao <span class="fnote">[Leonardus Aretin., Hist., tom. 19 Rer. Ital.
Ammirato, Istor. di Firenze, lib. 18.]</span>, non vollero per allora lasciar
entrare nella città, contentandosi
solamente di lasciargli prendere stanza
in Santo Antonio del Vescovo fuori di
essa città. Entrò il re Ladislao in Roma
nel suddetto dì 8 di giugno, e da lì a due
giorni si portò ad abitare nel palazzo vaticano,
con ordinar poi l'assedio di castello
Sant'Angelo, che tuttavia si tenea
forte per papa Giovanni. Si sostenne
quel castellano sino al dì 23 di ottobre,
in cui finalmente rendè alle genti del re
quella fortezza con gran festa e galloria
de' Romani. Guadagnò egli dodici mila
fiorini, co' quali si ritirò nel regno di
Napoli. Intanto, inoltratesi le milizie del
re Ladislao, ridussero, nel dì 24 del mese
di giugno, alla di lui ubbidienza Ostia, e
da lì a due giorni Viterbo, e successivamente
tutte le altre terre sino ai confini
del Sanese. Nel dì primo di luglio imbarcatosi
il re in una galea, prese il viaggio
alla volta di Napoli.
</p>

<p>
Dopo tre mesi fu ammesso in Firenze
<i>papa Giovanni</i>, e quivi dispose con
que' maestrati la maniera di far fronte
agli ambiziosi pensieri del <i>re Ladislao</i>,
principe che mostrava di voler la pace,
ma guastandone nello stesso tempo ogni
trattato colle esorbitanti sue pretensioni.
Credette papa Giovanni, fin quando egli
si tratteneva in Roma, che, ad assodare il
suo stato e a frenare i passi dell'ingordo
Ladislao, l'unico mezzo fosse l'intendersi
con <i>Sigismondo re</i> de' Romani, d'Ungheria
e Boemia, le cui armi in Italia
erano vittoriose contro la signoria di
Venezia. Per far conoscere a questo principe
il suo buon animo verso la pace
della Chiesa, divisa allora da tre papi,
determinò di proporgli la convocazion
d'un concilio generale, e destinò a lui
due cardinali legati. Narra Leonardo Aretino <span class="fnote">[Leonardus Aretin., ubi supra.]</span>,
che era allora suo segretario di
<span class="pagenum" id="Page_987">[987]</span>
lettere, essere stata la sua idea che questo
concilio si tenesse in luogo dove esso
papa fosse il più forte. Ma allorchè fu
per ispedire i legali con plenipotenza,
lasciò questo punto raccomandato solamente
alla loro prudenza. Andarono i
legali a trovar Sigismondo; e Dio, che
voleva confondere l'umana prudenza, e
la fina politica di cui si pregiava papa
Giovanni, permise che i medesimi legati
convenissero con Sigismondo di raunar
questo concilio nella città di Costanza,
ubbidiente allora ad esso re, come sito
il più comodo per l'intervento delle varie
nazioni. Il che saputo da papa Giovanni,
n'ebbe incredibil dispiacere, e fin
d'allora cominciò a temere l'ultimo suo
tracollo. Venne egli da Firenze a Bologna,
dove entrò nel dì 12 di novembre <span class="fnote">[Matth. de Griffon., Chron., tom. 18 Rer.
Italic.]</span>;
e, fermatosi quivi sino al dì 23
d'esso mese, s'inviò in quel giorno verso
Lombardia, per abboccarsi col suddetto
Sigismondo. Era calato questo principe
in Italia, e concertato l'abboccamento
col papa nella città di Lodi, si portò colà.
Vi comparve anche lo stesso pontefice, e
da quella città spedì le circolari <span class="fnote">[Raynaldus, Annal. Eccles.]</span> per
invitar tutti a concorrere ad esso concilio
nell'anno seguente. <i>Giovanni da Vignate</i>,
che era signore ossia tiranno di
Lodi, grande onor fece a papa Giovanni
e a Sigismondo; e perchè egli colla sua
destrezza era divenuto padrone anche di
Piacenza, in tal congiuntura, se crediamo
al Corio <span class="fnote">[Corio, Istoria di Milano.]</span>, fece di quella città un dono
al re Sigismondo. Voce comune era che
esso re de' Romani fosse venuto per
prendere la corona ferrea d'Italia; ma
odiando egli <i>Filippo Maria Visconte</i> duca
di Milano, niun accordo potè seguir fra
loro. E tanto meno dipoi, perchè il duca
fece la lega contra di lui coi <i>Genovesi</i>,
col <i>marchese di Monferrato</i> e con <i>Pandolfo
Malatesta</i>. Da Lodi, ove celebrarono
la festa del santo Natale, passarono
<span class="pagenum" id="Page_988">[988]</span>
dipoi Giovanni e Sigismondo a Cremona,
quivi ben ricevuti da <i>Gabrino Fondolo</i>
tiranno d'essa città. Si racconta di costui
un fatto, di cui non oserei d'essere mallevadore,
cioè aver egli detto, prima di
morire, d'essere d'una sola cosa pentito.
Ed era, che avendo egli condotto
papa Giovanni e il re Sigismondo fin
sulla cima dell'alta e nobil terra di Cremona <span class="fnote">[Campi, Istor. di Cremona.]</span>,
non gli avesse precipitati amendue
al basso, perchè la morte dei due
principali capi della cristianità avrebbe
portata dappertutto la fama del suo nome.
Bestialità sì enorme difficilmente
potè cadere in mente, se non per burla,
ad un uomo si accorto, come egli fu.
Tuttavia racconta il Redusio <span class="fnote">[Redus., Chron., tom. 19 Rer. Ital., pag. 827.]</span> che
tanto il papa che Sigismondo, entrati in
sospetto della fede di costui, <i>insalutato
hospite</i>, si partirono di Cremona. Continuò
ancora per li primi mesi di questo
anno la guerra fra il suddetto re Sigismondo
e i Veneziani <span class="fnote">[Sanuto, Istor. Ven., tom. 22 Rer. Ital.]</span>. Si sparsero le
genti di lui pel Veronese e Vicentino;
succederono ancora molti incontri di
guerra colla peggio ora dell'uno ora
degli altri; ma in fine, conoscendo Sigismondo
che v'era poco da sperare contro
la potenza e vigilanza della signoria
di Venezia, diede ascolto a proposizioni
di tregua. Nel dì 18 d'aprile giunse a
Venezia la nuova che s'era conchiusa
essa tregua per cinque anni avvenire.
<i>Pandolfo Malatesta</i>, che con singolar valore
e fedeltà aveva servito alla repubblica
in questa guerra, dopo aver ricevuto
considerabili premii e finezze dai
signori veneti, se ne ritornò a Brescia, e
cominciò guerra contra del suddetto Gabrino
Fondolo tiranno di Cremona, a cui
tolse circa diciotto castella, con giugnere
fino alle mura di quella città; ma non
potè fare di più. Terminò i suoi giorni
in quest'anno, nel dì 26 di dicembre,
<i>Michele Steno</i> doge di Venezia <span class="fnote">[Idem, ibidem.]</span>, e gli
<span class="pagenum" id="Page_989">[989]</span>
succedette poi in quella illustre carica
<i>Tommaso Mocenigo</i>, nel dì 7 del prossimo
gennaio. Questi si trovava allora ambasciatore
in Cremona, ed avvisato sen
venne segretamente a Venezia. Nel dì 2 di
agosto di quest'anno <span class="fnote">[Annales Foroliviens., tom. 22 Rer. Ital.]</span> <i>Giorgio degli Ordelaffi</i>
signor di Forlì, per ispontanea dedizion
de' cittadini di Forlimpopoli, divenne
padrone di quella terra. Troppo fin qui
erano stati su un piede i Genovesi, gente
allora inclinata troppo alle mutazioni.
Loro signore ossia capitano, come vedemmo,
era divenuto <i>Teodoro marchese</i>
di Monferrato, in ricompensa di averli
liberati dal giogo dei Franzesi. Mentre
egli si trovava a Savona, per dar sesto
ad una sollevazione di quella città, levossi
a rumore il popolo di Genova, gridando
<i>libertà</i>, nel dì 20 di marzo. Fuggirono
gli uffiziali del marchese, e venuto a
Genova <i>Giorgio Adorno</i>, personaggio ben
voluto da tutti, fu eletto doge di quella
repubblica. Seguì poscia, nel dì 9 di
aprile, un accordo col marchese di Monferrato,
il quale, contentandosi di ventiquattro
mila e cinquecento fiorini d'oro,
fece lor fine delle sue pretensioni.
</p>

<hr />
</div>

<div class="chapter">
<h2 class="hidden" id="MCCCCXIV">MCCCCXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxiv</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Giovanni XXIII</span> papa 5.</td>
  </tr>
  <tr>
    <td><span class="smcap">Sigismondo</span> re de' Romani 5.</td>
  </tr>
</table>

<p>
Dopo avere stabilito quanto occorreva
pel concilio generale da tenersi in questo
anno in Costanza <span class="fnote">[Raynaldus, Annal. Eccles.]</span>, si separarono <i>papa
Giovanni</i> e il <i>re Sigismondo</i>. Da Cremona
venne il pontefice a Mantova, e di là a
Ferrara, dove fece la sua solenne entrata
nel dì 18 di febbraio <span class="fnote">[Diario Ferrarese, tom. 24 Rer. Ital.]</span>. In tale occasione
tirò al suo partito, oppure maggiormente
confermò in esso, <i>Niccolò Estense marchese</i>
di Ferrara, il quale nell'anno precedente,
per le persuasioni di <i>Sforza
Attendolo</i>, s'era lasciato indurre a far lega
col re <i>Ladislao</i>, e già ne avea ricevuto
trenta mila fiorini d'oro, col bastone del
<span class="pagenum" id="Page_990">[990]</span>
generalato. Rinunziò poscia e restituì il
danaro. E qui non vo' lasciar di dire che
questo principe nell'anno presente, essendosi
messo in viaggio per andar alla
divozion di San Jacopo di Galizia (era
egli stato anche nell'antecedente anno al
santo Sepolcro), nel passare, verso i confini
del Genovesato, un castello appellato
Monte San Michele di uno de' marchesi
del Carretto <span class="fnote">[Sanuto, Istor. Ven., tom. 22 Rer. Italic.]</span>, fu messo prigione da
quel castellano per l'unico fine di ricavar
danari dal suo riscatto: iniquità praticata
non poco dai tirannetti di questi tempi
contro il diritto delle genti. Per liberarsi fu
il marchese obbligato a promettere gran
somma di danaro, la quale non so se fosse
poi pagata, e se ne tornò a Ferrara con incredibil
consolazione di quel popolo, che
quanto l'amava altrettanto aveva deplorata
la disgrazia avvenutagli. Giunto a Bologna,
nel dì 26 di febbraio, papa Giovanni <span class="fnote">[Matthaeus de Griffon., Chron., tom. 18 Rer.
Italic.]</span>,
quivi attese a rimettere in piedi il
castello già smantellato da quel popolo,
credendosi di quivi far le radici; ma altrimenti
avea disposto la divina Provvidenza.
Non mancavano intanto affanni ad esso
pontefice, e timori a tutti i suoi cortigiani <span class="fnote">[Theodoric. de Niem, in Johanne XXIII.]</span>,
perchè Ladislao re di Napoli, e padrone
di Roma e d'altre città pontifizie,
informato dei negoziati fatti dal papa col
re Sigismondo contra di lui, fremendo
minacciava di venir fino a Bologna per
iscacciarlo di là. A questo fine si portò
egli da Napoli a Roma nel dì 14 di
marzo <span class="fnote">[Antonii Petri Diar., tom. 24 Rer. Ital.]</span>, per prepararsi alla spedizione
suddetta. A' Fiorentini non piaceano questi
andamenti del re per gelosia del loro
Stato; e perciò tanto si adoperarono che
strinsero pace e lega con lui nel dì 22 di
giugno; e Ladislao promise di non molestar
Bologna, nè il suo contado. Sul principio
di luglio, trovandosi Ladislao in Perugia
con <i>Paolo Orsino</i>, che sotto la buona
fede era a lui venuto, e con <i>Orso da Monte
<span class="pagenum" id="Page_991">[991]</span>
Rotondo</i> ed altri baroni romani, non so
per quali sospetti, li fece prender tutti e
due, e condurli a Roma incatenati. In
Paolo si univa la riputazion d'essere un
prode condottier d'armi ed insieme il discredito
d'uomo disleale; però la sua prigionia
a molti dispiacque, e ad altri più
fu gratissima. Ma peggio intervenne al
medesimo <i>re Ladislao</i>. Mentre era a
campo a Narni, s'infermò per male attaccatogli,
per quanto corse la fama, da una
bagascia perugina nelle parti oscene. Non
era allora conosciuto il morbo gallico;
ma, per attestato degli antichi medici, si
provarono talvolta i medesimi mali influssi
dell'incontinenza, ai quali si dava
il nome di veleno. Tormentato Ladislao
da atroci dolori, fu portato sopra una barella
a San Paolo fuori di Roma; e venute
due galee di Gaeta, s'imbarcò in una di
esse, menando seco incatenato il suddetto
Paolo Orsino, e s'inviò per andare a Napoli.
Ma cresciuto il suo malore, e fattosi
portare al lido, oppure in Castello Nuovo,
come si ha dai Giornali Napoletani <span class="fnote">[Giornal. Napolet., tom. 21 Rer. Ital.]</span>,
quivi, nel dì 6 d'agosto (altri dicono
prima, altri dopo), diede fine alla vita,
non meno che ai suoi grandiosi disegni
di conquistar l'Italia. Di mondana politica
era egli senza dubbio ben provveduto,
ma più di desiderio di gloria e d'ingrandimento.
Nel mestier della guerra pochi
gli andavano innanzi: al che non gli mancava
coraggio, pazienza e vigilanza. Parve
in lui piuttosto ombra che sostanza di religione;
minore tuttavia venne provata in
lui l'osservanza delle promesse; e sfrenata
poi la libidine, per cui, massimamente
in Roma, commise molti eccessi,
e da cui in fine fu condotto a morte nella
metà della ordinaria vita degli uomini.
</p>

<p>
La mancanza di questo re senza figliuoli
aprì la strada a <i>Giovanna</i> di lui
sorella per succedergli nel regno di Napoli.
<i>Giovanna Seconda</i> si truova essa chiamata
nelle storie. Era vedova di <i>Guglielmo</i>
figliuolo di <i>Leopoldo III duca</i> d'Austria,
dopo la cui morte senza figliuoli
<span class="pagenum" id="Page_992">[992]</span>
se n'era tornata alla casa paterna. Non
tardò essa ad essere riconosciuta da tutti
per regina. Alzavano quasi tutti le mani
al cielo per la gioia in Roma, Firenze ed
altri luoghi, al vedersi liberati da questo
re sì manesco e perfido; ma più d'ogni
altro ne fece festa <i>papa Giovanni XXIII</i>,
il quale sempre era in pena per così potente
avversario <span class="fnote">[Cronica di Bologna, tom. 18 Rer. Ital.]</span>. <i>Jacopo degl'Isolani</i>,
creato cardinale per guiderdone d'avergli
fatto ricuperar Bologna, fu poscia
spedito da lui alla volta di Roma a fine
di ricuperar quegli Stati. Ed appunto
nell'ottobre se gli diedero Monte Fiascone
e Viterbo. Per conto poi di Roma,
quella nobiltà e popolo nel sopraddetto
mese d'agosto, dato le armi, si levarono
dall'ubbidienza della regina Giovanna;
e quantunque <i>Sforza</i> con altri capitani
di essa regina entrassero in quella città,
non vi si poterono sostenere contra le
forze de' Romani. Non di meno castello
Sant'Angelo si conservò fedele ad essa
regina. Entrò poscia in Roma il cardinale
di Sant'Eustachio, cioè l'Isolano, legato
di papa Giovanni, nel dì 19 d'ottobre, e
prese il governo di quella città. Nel cuore
intanto di esso pontefice stava fitto il desiderio
di portarsi a Roma, e non già
all'incominciato concilio di Costanza.
L'abborriva egli per timor di cadere, nè
s'ingannò nel presagio. Tanto dissero,
tanto fecero i cardinali, che lo smossero;
laonde nel dì primo d'ottobre, come biscia
all'incanto, da Bologna s'inviò a
quella volta. Credesi ch'egli si fosse prima
assicurato della protezion di <i>Federigo
duca</i> d'Austria. Giunto a Costanza,
fece l'apertura del concilio generale,
rappresentante la Chiesa universale, nel
dì 5 di novembre. Da tutte le parti della
Chiesa latina concorsero colà vescovi,
abbati, teologi e gli ambasciatori dei principi
cristiani, e innumerabile nobiltà, che
andò poscia di mano in mano crescendo <span class="fnote">[S. Antonin., Par. III, tit. 22.]</span>.
</p>

<p>
Non si potea vedere senza meraviglia
<span class="pagenum" id="Page_993">[993]</span>
la sterminata unione di tanti riguardevoli
ecclesiastici e secolari. E tutti ardevano
di desiderio di vedere oramai tolto via lo
scisma, e pacificata la Chiesa. Invitati ancora
colà gli altri due papi, cioè <i>Gregorio
XII</i> e <i>Benedetto XIII</i>, il primo si scusò
con apparenti ragioni, e solamente inviò
uno de' suoi cardinali, cioè quel di Ragusi,
e <i>Giovanni Contareno</i> patriarca di Costantinopoli,
che assistessero per lui. L'altro
poi spedì alcuni prelati, che da lì a qualche
tempo se ne andarono con Dio, vedendo
mal incamminati gli affari pel loro principale <span class="fnote">[Vita Johannis XXIII, P. II, tom. 3 Rer.
Italic.]</span>.
Comparve ancora nella vigilia
del Natale al sacro concilio il <i>re Sigismondo</i>
colla <i>regina Barbara</i> sua consorte
ad accrescere la magnificenza della funzione,
e ad accalorare l'importantissimo
negozio della pace della Chiesa. Si
era egli fatto coronare re di Germania
nel dì 8 dell'antecedente novembre
in Aquisgrana. Nulla poi di riguardevole
succedette nell'anno presente in
Lombardia <span class="fnote">[Corio, Istor. di Milano.]</span>, se non che il re Sigismondo,
tornando in queste parti, e facendo
il nemico di <i>Filippo Maria duca</i> di
Milano, mosse contra di lui <i>Gabrino Fondolo</i>
tiranno di Cremona, <i>Giovanni da
Vignate</i> tiranno di Lodi, e <i>Teodoro marchese</i>
di Monferrato. Ma in nulla si ridussero
i loro tentativi, perchè le forze del
duca si andavano ogni giorno più aumentando.
Fermossi per due mesi in Piacenza
Sigismondo, divisando le maniere di nuocergli.
Passò ad Asti, dove contra di lui
insorse una sedizione, ed in fine, senza
aver altro operato, se ne tornò in Germania.
Fiera commozione fu nel dicembre
di quest'anno in Genova <span class="fnote">[Johannes Stella, Annal. Genuens., tom. 17
Rer. Ital.]</span>, essendosi
sollevati contra di <i>Giorgio</i> Adorno novello
doge i popolari ghibellini, con avere per
capo Batista da Montaldo. Durò per tutto
quel mese il tumulto con varie civili battaglie,
nelle quali nondimeno non si osservò
<span class="pagenum" id="Page_994">[994]</span>
la crudeltà praticata da altre città
in simili funeste congiunture. Se non falla
il Sanuto <span class="fnote">[Sanuto, Istor. Ven., tom. 22 Rer. Ital.]</span>, dacchè il suddetto re Sigismondo
fu slontanato da Piacenza, Filippo
Maria duca spedì colà le sue genti d'armi,
e ricuperò quella città nel dì 20 di
marzo, e poscia il castello nel dì 6 di giugno.
Nel novembre di quest'anno <span class="fnote">[Bonincontrus, Annal., tom. 21 Rer. Ital.]</span>
<i>Malatesta</i> signore di Pesaro mosse guerra
agli Anconitani, e diede varie battaglie
alla stessa città, credendosi di averla per
intelligenza con alcuni di quei cittadini;
ma non gli venne fatto. Molti dei suoi restarono
in quell'occasione estinti o presi.
Pure circa ventinove castella di essi Anconitani
vennero in potere di lui. Fu poi
rimessa la lor lite nel senato veneto.
</p>

<hr />
</div>

<div class="chapter">
<h2 class="hidden" id="MCCCCXV">MCCCCXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxv</span>. Indiz. <span class="smcap lowercase">VIII</span>.</td>
  </tr>
  <tr>
    <td>Sede di San Pietro vacante 1.</td>
  </tr>
  <tr>
    <td><span class="smcap">Sigismondo</span> re de' Romani 6.</td>
  </tr>
</table>

<p>
Chiunque mirava <i>Giovanni XXIII</i>
papa nel maestosissimo concilio di Costanza,
come romano pontefice, riverito
da <i>Sigismondo re</i>, ossequiato da tanti
cardinali, vescovi, prelati e nobili, e assiso
sul trono alla testa di quella grande
assemblea <span class="fnote">[Theodor. de Niem, in Johan. XXIII. Raynaldus,
Annal. Eccles.]</span>, l'avrebbe chiamato il più
felice e glorioso uomo del mondo. Ma
non credea già così sè stesso papa Giovanni,
perchè tormentato da un continuo
batticuore di dover scendere da quella
beata cattedra, in cui era seduto finora.
In effetto da che si videro ostinati gli
altri due papi in anteporre la loro ambizione
al desiderato ben della Chiesa, quei
padri cominciarono in disparte a scappar
fuori con proposizioni di astrignerli colla
forza alla cessione. Non vi mancarono
Italiani che diedero ad essi padri in segreto
nota di tutte le crudeltà, simonie
ed altre iniquità dello stesso Giovanni.
Ma non mancavano a lui spioni, perchè
in abbondanza ne avea condotto seco;
<span class="pagenum" id="Page_995">[995]</span>
e questi gli andavano rivelando tutti i segreti
de' cardinali e de' vescovi. Lasciossi
egli indurre a promettere la cessione
del pontificato, purchè anche Angelo
Corrario e Pietro di Luna, cioè gli altri
due pretendenti al papato, facessero la
stessa rinunzia. Ne fu fatta gran festa nel
concilio. Ma perchè una tal condizionata
promessa sarebbe rimasta senza effetto,
stante la già conosciuta durezza degli
altri due; cotante istanze furono fatte
a papa Giovanni, che giunse insino ad
obbligarsi alla cessione, quando altra
maniera non vi fosse di unire la Chiesa.
Oh, allora sì, che ottenuto questo importante
punto, s'empierono di giubilo i padri
del concilio. Ma, fatto ciò, se ne pentì
ben presto Giovanni; ed avendo segretamente
trattato con <i>Federigo duca</i> di
Austria, nella notte del dì 29 di marzo
prese così ben le sue misure, che se ne
fuggì vestito da villano, e si ridusse a
Sciafusa negli Svizzeri, dove ritrattò le
promesse fatte. Gran rumore fu per
questo nel concilio. Tralascio io i lor
decreti, le loro istanze per farlo tornare,
e le cabale di Giovanni per sottrarsi al
fulmine che gli soprastava, bastandomi
di dire, avere il re Sigismondo, unito con
altri principi, usate le preghiere, le minaccie,
e in fin le armi, per indurre il
suddetto duca Federigo a prendere e
consegnare il suddetto papa Giovanni,
che si era ritirato a Brisacco. Tanto egli
fece <span class="fnote">[Gobelinus, in Cosmodr.]</span>, che il duca, da rigorosi editti
costretto, e già spogliato di moltissime
sue terre e città, si ridusse a consegnarlo
nel mese di maggio, e il fece condurre
nelle vicinanze di Costanza, dove fu
ritenuto sotto buona guardia <span class="fnote">[Theodoricus de Niem, in Johanne XXIII.]</span>. Gli
furono intimati i capi delle accuse, e nel
dì 29 di maggio si procedette contra
di lui alla sentenza della deposizion dal
papato, e alla prigionia, per far ivi penitenza.
Portato a lui questo decreto, vi
si acquetò, e promise di non appellarsene
mai. Nella stessa maniera fu pubblicata
<span class="pagenum" id="Page_996">[996]</span>
la sentenza di deposizione contra
di <i>Gregorio XII</i> e <i>Benedetto XIII</i>, siccome
papi anch'essi dubbiosi e perturbatori
della Chiesa. A questo avviso esso <i>papa
Gregorio</i>, che avea buon fondo di virtù,
nè finora si era mai indotto a rimediare
al bene della Chiesa, perchè troppo assediato
e ritenuto dalle contrarie insinuazioni
de' suoi parenti, allorchè ebbe intesa
la caduta di Baldassare Cossa, appellato
finora papa <i>Giovanni XXIII</i>, conoscendo
oramai disperato il caso anche
per sè, e ricevuto buon lume da Dio,
spedì a Costanza <i>Carlo de' Malatesti</i> con
plenipotenza e con autentica cessione del
papato. Arrivato colà il Malatesta nel
dì 4 di luglio, con giubilo universale
dei padri del concilio lesse e pubblicò
la solenne rinunzia fatta da esso Angelo
Corrario, al quale per questo lodevole
spontaneo atto fu lasciata la porpora
cardinalizia, e conceduto, sua vita
natural durante, il governo della marca
d'Ancona. Ed egli dacchè ebbe intesa la
cessione sua accettata nel concilio, trovandosi
in Rimini, fatto un solenne concistoro,
generosamente la confermò, e
depose la sacra tiara e tutti gli ornamenti
pontificali, ripigliando il titolo di
cardinale vescovo di Porto.
</p>

<p>
Vi restava da vincere Pietro di Luna,
chiamato <i>Benedetto XIII</i>. Ritirato costui
a Perpignano, quivi se ne stava esercitando
la sua autorità sopra coloro che
seguitavano a tenerlo per papa, come gli
Aragonesi e Castigliani. Tanto egli, quanto
<i>Ferdinando re</i> di Aragona e di Sicilia,
pregarono con loro lettere il re <i>Sigismondo</i>
di voler portarsi a Nizza, dove
anch'essi si troverebbono, per tener
ivi un congresso e trattar della maniera
di pacificar la Chiesa. Sigismondo, principe
piissimo, e principal promotore di
questa grand'opera, assunse il carico di
passare colà, non badando al suo grado,
nè a spese, a disastri e pericoli, purchè
ne venisse del bene alla Chiesa di Dio.
Menando seco alquanti prelati e teologi,
come ambasciatori del concilio, passò
<span class="pagenum" id="Page_997">[997]</span>
per la Francia, e giacchè era svanita la
proposizione dell'abboccamento in Nizza,
andò sino a Narbona, dove il venne
a trovare il re Ferdinando, benchè infermo.
Non si potè trar fuori di Perpignano
il malizioso Pietro di Luna; e però
furono a trovarlo colà i due re nel dì 18
di settembre <span class="fnote">[Theodoricus de Niem, in Johanne XXIII.
Raynaldus, Annal. Eccles.]</span>. Ma Pietro (tanto può la
forza dell'ambizione e della vanità) mostrava
bensì di voler cedere il papato,
ma sfoderava nello stesso tempo esorbitanti
condizioni e proposizioni tendenti a
guadagnar tempo, che davano abbastanza
a conoscere non si accordar le di lui parole
col cuore. Le preghiere e le minaccie
a nulla servirono. Scappò anche segretamente
da Perpignano, e si ritirò a Colliure;
ma fu quivi assediato; e perciocchè
i suoi cardinali l'abbandonarono, trovò
la maniera di fuggirsene e di ritirarsi a
Paniscola, cioè ad un fortissimo suo
castello sul mare, non molto lungi da
Tortosa, dove si rinserrò, risoluto di
morire senza dimettere le insegne del
preteso suo pontificato. Allora fu che i
re Sigismondo e Ferdinando, irritati
dall'ambiziosa ostinazione di questo mal
uomo, l'abbandonarono, sottraendogli
ogni ubbidienza <span class="fnote">[Labbe, Concilior., tom. 12.]</span>, e nel dì 15 di dicembre
stabilirono nella città di Narbona
alcuni articoli, affinchè unitamente
coi prelati della Spagna si procedesse
poi contra di Pietro di Luna. Nel suo
passaggio per la Francia Sigismondo
s'interpose per mettere pace fra i re di
Francia ed Inghilterra, ch'erano alle
mani fra loro, e solamente ritornò nell'anno
seguente al concilio di Costanza.
</p>

<p>
Di novità e peripezie non poche abbondò
in quest'anno il regno di Napoli <span class="fnote">[Giornal. Napolet., tom. 21 Rer. Ital. Corio,
Istoria di Milano.]</span>.
Avea la <i>regina Giovanna Seconda</i>,
appena salita sul trono, alzato al grado
di conte camerlengo <i>Pandolfo Alopo</i>, uomo
di vil prosapia, e talmente da lei favorito,
<span class="pagenum" id="Page_998">[998]</span>
che corsero sospetti d'amicizia poco
onesta fra loro. Costui con ismoderata
autorità girava a suo talento gli affari
della corte e del regno. Fece anche imprigionare
<i>Sforza Attendolo</i>, il più valente
condottier d'armi, che la regina avesse
allora al suo servigio; e solamente dopo
quattro mesi per le istanze di varii baroni
il rimise in libertà con patto ch'egli
sposasse la di lui sorella Caterina Alopa.
Data esecuzione a questo trattato, Sforza
fu poi creato gran contestabile del regno.
Non mancavano torbidi in quel regno, e
baroni ribelli e città sollevate. Persuase
dunque il consiglio alla regina di eleggere
un marito, col cui braccio potesse
più sicuramente tener le redini del governo;
ed ella fra molti scelse <i>Jacopo
conte della Marca</i> del real sangue di Francia,
che accettò ben volentieri l'esibizion
di quelle nozze. Sul fine di luglio arrivato
questo principe nel regno di Napoli,
la regina gli mandò incontro gran copia
di baroni, e fra gli altri il suddetto Sforza
gran contestabile, con ordine di non gli
dare altro titolo che quello di principe
di Taranto e duca di Calabria: che così
s'era convenuto negli articoli del contratto
matrimoniale, già eseguito per via
di un mandato colle cerimonie della
Chiesa, come io vo credendo. Ma Jacopo,
a' cui fianchi si misero tosto dei baroni
desiderosi d'abbattere <i>Sforza</i> e <i>Pandolfello</i>,
il consigliarono di levarsi d'attorno
questi due potenti ostacoli, perchè in tal
guisa si sarebbe aperta la strada ad essere
re. In fatti nella città di Benevento
fu preso Sforza, e cacciato in una dura
prigione; nè andò esente da questa disavventura
<i>Francesco</i> suo figliuolo con
altri parenti del medesimo Sforza. Arrivato
Jacopo a Napoli nel dì 10 d'agosto,
consumato che ebbe il matrimonio, usurpò
il titolo di re, oppure, come vogliono
alcuni, ciò eseguì con consenso della medesima
regina. Fece poi nel dì 8 di settembre
mettere le mani addosso a Pandolfello;
e l'infelice processato e condannato
lasciò la testa sul palco nel dì primo
<span class="pagenum" id="Page_999">[999]</span>
d'ottobre. Passando poi più oltre, cominciò
a tenere ristretta e come prigioniera
la regina, con attribuire a sè stesso tutta
l'autorità, e senza lasciarne a lei un menomo
uso, e neppur permettendole che
fosse visitata da alcuno dei nobili. <i>Paolo
Orsino</i> uscì in questi tempi di prigione
per grazia del re Jacopo, da cui fu mandato
a Roma, per imbrogliar quella città,
mentre castello Sant'Angelo stava tuttavia
alla divozione di Napoli, e colle bombarde
facea guerra e danno al popolo
romano <span class="fnote">[Antonii Petri Diarii, tom. 24 Rer. Ital.]</span>. Arrivò egli colà nel dì 28 di
novembre, e cominciò ad inquietare il
cardinale di Sant'Eustachio, legato, e fece
prigione <i>Francesco degli Orsini</i> con altre
novità.
</p>

<p>
Ebbe <i>Filippo Maria duca</i> di Milano
molte faccende in quest'anno <span class="fnote">[Corio, Istoria di Milano.]</span>, cioè
guerra con <i>Pandolfo Malatesta</i> signore di
Brescia, nel qual tempo la fazion dei
Ghibellini di Alessandria, che, essendo
fuoruscita, avea impetrata poco prima la
grazia di ripatriare, si mosse a rumore,
e diede quella città in mano a <i>Teodoro
marchese</i> di Monferrato. Per buona fortuna
del duca, in quel medesimo giorno
<i>Francesco Carmagnuola</i> suo generale avea
stabilita col Malatesta, per interposizion
de' Veneziani, una tregua di due anni:
laonde le armi sue ebbero la comodità
d'accorrere ad essa città d'Alessandria,
e di entrare per una porta nella fortezza,
che tuttavia si mantenea, e di ricuperar
la città. Per questo fatto il Carmagnuola
fu dal duca Filippo creato conte di Castelnuovo <span class="fnote">[Sanuto, Istor. Ven., tom. 22 Rer. Ital.]</span>.
Non andò così per Piacenza.
<i>Filippo degli Arcelli</i>, nobile di
quella città, nel dì 25 di ottobre usurpò
il dominio con trucidar la guarnigione
del Visconte. Pretende il Rivalta <span class="fnote">[Ripalta, Chron. Placent., tom. 20 Rer. Ital.]</span>, storico
piacentino, ch'egli le desse il sacco, e
commettesse grandi crudeltà contra dei
cittadini, e massimamente contra di <i>Alberto
Scotto</i> conte di Vigoleno. Fece egli
<span class="pagenum" id="Page_1000">[1000]</span>
lega dipoi col <i>marchese Niccolò</i> di Ferrara,
e coi signori di <i>Brescia</i>, <i>Cremona</i> e
<i>Lodi</i>, in maniera che cominciò a dar da
fare al duca di Milano. Per attestato del
Bonincontro <span class="fnote">[Bonincontrus, Annal., tom. 21 Rer. Ital.]</span>, in quest'anno <i>Malatesta</i>
signor di Cesena fece viva guerra a <i>Lodovico
de' Migliorati</i> signore di Fermo, e
lo spogliò di molte castella. Di peggio
sarebbe intervenuto a Lodovico, se non
fosse giunto avviso a Malatesta che <i>Braccio
da Montone</i>, capitano insigne di questi
tempi, metteva a ferro e fuoco il contado
di Cesena <span class="fnote">[Annales Foroliviens., tom. 22 Rer. Italic.
Chron. Foroliviens., tom. 19 Rer. Ital.]</span>. Perciò, fatta tregua fra loro,
corse alla difesa della propria casa.
Guerra eziandio mosse in quest'anno il
medesimo Malatesta a <i>Ridolfo Varano</i>
signore di Camerino; ma non gli andò
fatta, come s'era egli figurato. Genova,
per la sollevazione cominciata nell'anno
addietro, era tuttavia in armi <span class="fnote">[Johann. Stella, Annal. Genuens., tom. 17
Rer. Ital.]</span>, continuando
le battaglie fra i cittadini, il bruciamento
o smantellamento delle case.
Per quanto si studiasse il clero con divote
processioni, gridando misericordia
e pace, di frenar sì pazzo bollor delle fazioni,
stettero gl'inferociti animi saldi
nelle risse fino al dì 6 di marzo, in cui,
essendo stati eletti nove arbitri, proferirono
l'accordo, consistente in permettere
che <i>Giorgio Adorno</i> sino al dì 27 di
quel mese ritenesse la sua dignità, e poi
la dimettesse, con goder da lì innanzi di
molte esenzioni e sicurezze. Furono deposte
le armi, cessò tutto il rumore; e
dappoichè l'Adorno lasciò vacante la
sedia, nel dì seguente, giorno 28 d'esso
mese, fu eletto doge <i>Barnaba da Goano</i>.
Coll'elezione di cotesto prudente personaggio
parea che s'avesse a godere quiete
in Genova; ma troppo erano in quei
tempi facili a scomporsi gli animi di
quella focosa gente. Nel dì 29 di giugno
gli Adorni e Campofregosi presero le armi
contro del duca novello per deporlo.
<span class="pagenum" id="Page_1001">[1001]</span>
Perciò si fu di nuovo alle mani fra gli
emuli e i loro aderenti; nè potendo resistere
il Goano alla potenza degli avversarii,
rinunziò la bacchetta del comando.
In luogo suo nel dì 4 di luglio di comune
consenso del popolo restò eletto doge
<i>Tommaso da Campofregoso</i>: con che si
restituì la pace alla scompigliata città.
</p>

<hr />
</div>

<div class="chapter">
<h2 class="hidden" id="MCCCCXVI">MCCCCXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxvi</span>. Indizione <span class="smcap lowercase">IX</span>.</td>
  </tr>
  <tr>
    <td>Sede di San Pietro vacante 2.</td>
  </tr>
  <tr>
    <td><span class="smcap">Sigismondo</span> re de' Romani 7.</td>
  </tr>
</table>

<p>
Spesero i Padri del concilio di Costanza
questo anno in varii regolamenti
spettanti alla disciplina ecclesiastica, in
trattati per istaccar la Castiglia dall'antipapa
<i>Benedetto</i>, e in citare lui stesso al
concilio, e in processar gli eretici ussiti,
senza parlare dell'elezion d'un nuovo
romano pontefice, premendo loro, se mai
si potea, di riportar la cessione d'esso
antipapa, per procedere poi più francamente
a dare un indubitato papa alla
Chiesa di Dio. Ma l'ambizioso Pietro di
Luna, che sì belle sparate avea talvolta
fatto d'essere pronto alla cessione, quanto
più mirava abbattuti i due suoi competitori,
tanto più si confermava nella risoluzione
di voler morire papa. Intanto non
mancavano all'Italia guerre e rivoluzioni.
<i>Braccio da Montone</i>, capitano del già papa
<i>Giovanni XXIII</i>, avea tenuta fin qui a
freno la città di Bologna colle armi sue <span class="fnote">[Matth. de Griffonib., Chron., tom. 18 Rer.
Ital. Cronica di Bologna, tom. eod.]</span>.
Ma dacchè s'intese la caduta d'esso pontefice,
ripigliarono i Bolognesi l'innato
desiderio della lor libertà. Nel dì 5 di
gennaio dell'anno presente diedero esecuzione
ai loro disegni, coll'avere <i>Antonio</i>
e <i>Batista de' Bentivogli</i>, e <i>Matteo da
Canedolo</i> levato rumore, per cui tutto
il popolo corse all'armi. Fu lasciato
uscire il vescovo di Siena, che v'era governatore
per la Chiesa; ma andò tutto
il suo avere a saccomano. Udita questa
nuova, Braccio, che si trovava a castello
San Pietro, s'avviò tosto alla volta di
<span class="pagenum" id="Page_1002">[1002]</span>
Bologna colle sue genti, credendosi di
ingoiarla, e d'arricchir colla preda i
suoi. Trovati i cittadini bene in punto, e
risoluti di difendere il ricuperato libero
stato, capitolò con essi, e forse anche
prima era d'accordo con loro; e dopo
aver da essi ricevuto in termine di tre
mesi un donativo di ottantadue mila fiorini
d'oro, li lasciò in pace, e andossene
a portar la guerra contro la sua patria
Perugia, di cui con altri nobili era fuoruscito.
Allora fu che rientrò in Bologna
una gran copia di nobili cacciati in esilio
sotto il rigoroso pontificio governo precedente,
e cessarono le gran faccende
che in addietro avea il carnefice in quella
città. Nel dì 6 d'aprile ebbero il castello
della porta di Galiera per dieci mila fiorini,
dati a messer Bisetto da Napoli parente
del fu papa Giovanni XXIII, e non
perderono tempo a smantellarlo. Furono
loro restituite anche le castella che teneva
Braccio. Gran festa ed allegria si
fece per più dì in Bologna per questa
mutazione di stato.
</p>

<p>
Marciò intanto il valoroso Braccio
alla volta di Perugia sua patria con quattromila
cavalli e molta fanteria, per rientrar
colla forza in quella città. Molte battaglie,
molti assalti succederono, avendo
i Perugini della fazion contraria fatto
ogni sforzo per la loro difesa. Gian-Antonio
Campano vescovo di Teramo diffusamente,
ma non senza adulazione, lasciò
scritte tutte le imprese di questo celebre
capitano <span class="fnote">[Campanus, in Vita Brachii, tom. 19 Rer.
Italic.]</span>, col difetto ancora comune
a molti altri storici di quel secolo,
cioè di non accennar gli anni: cosa di
molta importanza per la storia. Si trovavano
alle strette i Perugini; e conoscendo
di non poter oramai più resistere
a sì feroce nemico, misero le loro speranze
in <i>Carlo Malatesta</i> signor di Rimini,
accreditato condottier d'armi di questi
tempi. L'offerta di molto danaro, e molto
più l'avergli fatto credere che il prenderebbono
per loro signore, cagion fu che
<span class="pagenum" id="Page_1003">[1003]</span>
egli s'impegnò a sostenerli contro del
loro concittadino. Raunata dunque la
maggior copia di cavalli e fanti che potè,
si mosse a quella volta, avendo seco <i>Angelo
dalla Pergola</i> con altri capitani, ed
aspettando ancora che <i>Paolo Orsino</i> con
altra gente venisse ad unirsi con lui. Era
giunto su quel d'Assisi, e in vicinanza
del Tevere, quando Braccio, sotto di cui
militava <i>Tartaglia</i>, rinomato condottier
d'armi, premendogli non poco che il
Malatesta non arrivasse a darsi mano coi
Perugini, gli andò incontro a bandiere
spiegate, e nel dì 7 di luglio (il Bonincontro
scrive <span class="fnote">[Bonincontrus, Annal., tom. 21 Rer. Ital.]</span> nel dì 15) gli presentò
la battaglia. Durò questa sette ore con
bravura memorabile d'entrambe le parti;
ma perchè, secondo alcuni, era inferiore,
non già di coraggio, ma di gente l'armata
di Carlo Malatesta, ad essa toccò
di soccombere. Rimase prigione lo stesso
Carlo, con Galeazzo suo nipote e molti
altri nobili <span class="fnote">[Annal. Foroliviens., tom. 22 Rer. Ital.]</span>. Il Campano scrive che
circa tre mila cavalieri prigionieri vennero
alle mani di Braccio. Dio sa se
neppure tanti ne avea condotti in campo
il Malatesta, al quale fu imposta la taglia
di cento mila fiorini d'oro, e trenta mila
a suo nipote. Dopo molti mesi, a nulla
avendo servito le raccomandazioni dei
Veneziani, si riscattò Carlo con pagarne
settanta mila. Il Sanuto scrive solamente
trenta mila <span class="fnote">[Sanuto, Istor. Venet., tom. eod.]</span>. Ma egli trovò la maniera
di far danaro, con apporre a Martino da
Faenza, uomo ricchissimo e che militava
per lui, un reato di tradimento, per cui
lo spogliò non solo del contante, ma anche
della vita. <i>Pandolfo Malatesta</i> signor
di Brescia suo fratello, giacchè era seguita
tregua fra lui e il duca di Milano,
con quattro mila cavalli e molti pedoni
si portò a Rimini; ma a nulla giovò il
suo arrivo colà, se non ad impedire che
Braccio non occupasse più castella ai
Malatesti di quel che fece.
</p>

<p>
<span class="pagenum" id="Page_1004">[1004]</span>
</p>

<p>
Imperciocchè Braccio dopo questa
vittoria maggiormente s'ingagliardì; e i
Perugini, presi da somma costernazione,
altro ripiego non ebbero che quello di
spedire a lui ambasciatori per offerirgli
la signoria della città, e pregarlo di usar
la clemenza verso de' concittadini suoi.
Nel dì 19 di luglio fece egli armato la
sua solenne entrata in quella città, trattò
amorevolmente i nuovi sudditi, e cominciò
un plausibil governo in quel popolo.
Avea testa da far tutto. E perciocchè
seppe che Paolo Orsino colle sue
truppe era giunto a Colle Fiorito, mandò
innanzi Tartaglia con un corpo d'armati,
e con un altro gli tenne dietro <span class="fnote">[Antonii Petri Diar., tom. 24 Rer. Ital.]</span>.
L'Orsino nel dì 5 d'agosto attorniato,
quando men sel pensava, dai nemici, lasciò
la vita sotto le spade di <i>Lodovico
Colonna</i>, di Tartaglia e di altri, che gli
voleano gran male. Pure ne avrebbono
fatta aspra vendetta i suoi soldati, che
corsero alle armi, ed aveano già ridotto
Tartaglia in male stato, se non fosse sopravvenuto
il rinforzo di Braccio, per
cui rimasero disfatti e quasi tutti presi.
S'impadronì poscia Braccio di Rieti, di
Narni e di alcune castella dei Malatesti:
tutte imprese che consolarono non poco
i Perugini, per avere acquistato, benchè
loro malgrado, un signore che accresceva
lo splendore e dominio della loro
città. Venne a morte nel dì 20 di settembre
<i>Malatesta</i> signor di Cesena, e fratello
di <i>Carlo</i> e di <i>Pandolfo</i>. E circa lo stesso
tempo, se abbiamo da credere agli Annali
di Forlì <span class="fnote">[Annales Foroliviens., tom. 22 Rer. Ital.]</span>, terminò i suoi giorni
<i>Gian-Galeazzo de' Manfredi</i> signor di
Faenza, a cui nella signoria succedette
<i>Guidazzo</i> suo figliuolo. Ma, secondo altra
Cronica, egli mancò di vita solamente
nell'anno seguente. Benchè il Corio <span class="fnote">[Corio, Istoria di Milano.]</span>,
siccome accennai, metta nell'anno precedente
la tregua maneggiata dagli oratori
veneti fra il duca di Milano e i collegati,
cioè <i>Pandolfo</i> e <i>Carlo Malatesti</i>, il
<span class="pagenum" id="Page_1005">[1005]</span>
<i>marchese di Ferrara</i> e i signori ossia
tiranni di <i>Lodi</i>, <i>Cremona</i>, <i>Piacenza</i> e <i>Como</i>;
pure il Sanuto <span class="fnote">[Sanuto, Istor. Venet., tom. 22 Rer. Ital.]</span> la riferisce all'anno
presente. L'anno poi fu questo
che <i>Filippo Maria duca</i> suddetto, avendo
con belle parole fatto venire a Milano
<i>Giovanni da Vignate</i> signor di Lodi, ordinò,
nel dì 19 d'agosto, che fosse preso
e messo in una gabbia di ferro nella città
di Pavia, dove nel dì 28 d'esso mese fu
ritrovato morto, e si fece spargere voce
che, percotendo il capo nei ferri, si era
ucciso, senza averne obbligazione al
boia. Intanto, spedito l'esercito a Lodi,
tornò quella città all'ubbidienza del duca.
La morte di costui mise a partito il
cervello di <i>Lottieri Rusca</i> occupator di
Como, in maniera che mandò a trattare
di rendere al duca quest'altra città, purchè
gli lasciasse Lugano con titolo di
contea, e ne ricevesse quindici mila fiorini
d'oro in dono. Così fu fatto, e Como
ubbidì da lì innanzi al duca. Aggiugne
il Sanuto che nel novembre di questo
medesimo anno esso duca spedì le sue
genti all'assedio di Trezzo: per le quali
novità i Veneziani, mediatori della tregua
fatta, pretesero ch'egli l'avesse rotta,
e fosse incorso nella pena di trenta mila
fiorini d'oro; e per questo gli spedirono
ambasciatori. Ma il duca non lasciò di
continuar la sua impresa. Nè sussiste,
come scrive il Sanuto, che egli occupasse
Bergamo in quest'anno. Ciò succedette
nel 1419.
</p>

<p>
Pagò in quest'anno <i>Jacopo dalla
Marca</i> re di Napoli la pena dell'ingratitudine
sua verso la <i>regina Giovanna</i> sua
moglie <span class="fnote">[Giornal. Napolit., tom. 21 Rer. Ital. Bonincontrus,
Annal., tom. eod.]</span>. L'avea ella posto sul trono,
ed egli la trattava come una fantesca,
con averla privata non solo di ogni autorità,
ma anche della libertà, tenendola
ristretta nel palazzo. Ne fecero rispettose
doglianze i Napoletani, ma senza
frutto. <i>Giulio Cesare di Capua</i>, uno dei
<span class="pagenum" id="Page_1006">[1006]</span>
primi baroni, si esibì alla regina di uccidere
il re <span class="fnote">[Cribell., Vit. Sfortiae, tom. 19 Rer. Ital.]</span>. Credendo ella d'acquistarsi
la grazia del marito, gli rivelò il
fatto, per cui l'infelice barone fu decapitato.
Dovea quest'atto di amore ispirare
al re sentimenti di più umanità
verso della consorte; pure non si mutò
registro con lei. Parve ai Napoletani che
fosse oramai tempo d'insegnar le leggi
dell'onore e le creanze a questo ambizioso
ed ingrato principe. Avendo dunque
la regina ottenuto per grazia speciale
di potere, nel dì 13 di settembre,
uscire per andare a pranzo ad un giardino
di un Fiorentino, allorchè si fu
condotta colà, fu levato rumore, e il
popolo in armi cominciò a gridare: <i>Viva
la regina Giovanna</i>. <i>Ottino Caracciolo</i>, che
era il maggior favorito d'essa regina,
con altri baroni, la menò al castello di
Capuana. Il re Jacopo si trovava allora
senza le sue genti d'armi, perchè le
aveva inviate in Abbruzzo contro ai ribelli;
e però se ne fuggì nel castello dell'Uovo.
Fece la regina assediar questo
castello, e parimente Castello nuovo. Si
interposero persone per accordo, e questo
seguì con restare obbligato il re a
deporre il titolo di re, contentandosi di
quello di principe di Taranto e di vicario
del regno; e ch'egli mandasse fuori
d'esso regno tutti i Franzesi, soldati o
cortigiani, a riserva di quaranta; e che
liberasse <i>Sforza</i> dalla prigione. Si eseguì
il trattato. Sforza, messo in libertà,
ripigliò il grado di gran contestabile; e
<i>Ser-Gianni Caracciolo</i> dipoi ottenne quello
di gran siniscalco. Universal credenza
fu che a Sforza salvasse la vita un atto
coraggioso di Margherita sua sorella,
maritata con Michele da Cotignola. Trovavasi
essa a Tricarico col marito, e con
varii altri parenti di Sforza, che tutti militavano
con gran riputazione nel corpo
delle di lui truppe, e cominciarono a far
guerra al regno, dacchè ebbero intesa la
prigionia di Sforza amato loro capo.
<span class="pagenum" id="Page_1007">[1007]</span>
Mandò il re Jacopo alcuni nobili a trattar
con essi d'accordo, minacciando di
far morire Sforza, se non rendeano Tricarico.
Margherita comandò che s'imprigionassero
gli ambasciatori: il che
cagionò che i lor parenti facessero istanza
al re di non incrudelir contro di
Sforza, per non vedere condannati alla
pena del taglione i loro congiunti. Furono
ancora liberati dalle carceri alcuni
altri parenti di Sforza, ma non già per
allora <i>Francesco</i> di lui figliuolo, che Jacopo
volle ritener come ostaggio della
fede del padre. Era stato questo valoroso
giovane paggio in corte di <i>Niccolò marchese</i>
di Ferrara, ed allorchè Sforza suo
padre passò al servigio del <i>re Ladislao</i>,
fu chiamato colà, dove attese a fare il
noviziato della milizia, ed avea già conseguite
in dono alcune castella. Non si
fermò qui la fortuna di Sforza; perchè
la regina, affine di maggiormente unirlo
ai di lei interessi, gli donò Troia con
assai altre terre, e a Francesco suo figliuolo,
in vece di Tricarico, concedette
Ariano ed altri luoghi. Nel dì primo di
aprile dell'anno presente mancò di vita
<i>Ferdinando</i> re d'Aragona, Sardegna e
Sicilia <span class="fnote">[Theodoricus de Niem, in Johanne XXIII.
Surita, Marian., et alii.]</span>, ed ebbe per successore <i>Alfonso</i>
suo figliuolo, le cui imprese occuperanno
da qui innanzi molti anni di
questa storia. Mostrò egli non minore
zelo del padre per rendere la pace ed
unione alla Chiesa di Dio. Nel dì 26 di
febbraio di quest'anno <span class="fnote">[Guichenon, Hist. de la Maison de Savoye,
tom. 1.]</span>, passando <i>Sigismondo
re</i> de' Romani per Sciamberì,
eresse in ducato la contea di Savoia;
laonde <i>Amedeo</i>, signor di quelle contrade
e di parte del Piemonte, cominciò ad
usare il titolo di duca, che s'è poi continuato
nei successori suoi colla giunta
ai dì nostri del regale.
</p>

<p>
<span class="pagenum" id="Page_1008">[1008]</span>
</p>

<hr />
</div>

<div class="chapter">
<h2 class="hidden" id="MCCCCXVII">MCCCCXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxvii</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Martino V</span> papa 1.</td>
  </tr>
  <tr>
    <td><span class="smcap">Sigismondo</span> re de' Romani 8.</td>
  </tr>
</table>

<p>
Dopo avere il concilio di Costanza
compiuti tutti gli atti del processo contro
di Pietro di Luna, che appellato <i>Benedetto
XIII</i> s'era ostinato in voler sostenere
il suo preteso pontificato, benchè
l'Aragona, Castiglia ed altri popoli della
Spagna si fossero sottratti dalla di lui ubbidienza <span class="fnote">[Labbe, Concil., tom. 12.]</span>:
finalmente nel dì 26 di luglio
que' padri fulminarono contra di lui
la sentenza, dichiarandolo spergiuro, decaduto
da ogni dignità ed uffizio, scismatico
ed eretico. Trattossi dipoi dell'elezione
di un legittimo ed indubitato pontefice,
e l'affare fu condotto sino al dì 11
di novembre, festa di san Martino vescovo,
in cui concorsero i voti de' cardinali nella
persona di Ottone cardinal diacono di San
Giorgio al velo d'Oro, di nazione Romano,
e di una delle più illustri famiglie d'Italia,
cioè di casa Colonna. A cagion della festa
che correa, egli prese il nome di <i>Martino
V</i>, con portare al pontificato delle eccellenti
doti d'animo e d'ingegno, e nel
dì 21 d'esso mese fu coronato. Portata
questa nuova in Italia, e per tutte le altre
parti della cristianità d'Occidente, riempiè
ognuno di consolazione ed allegrezza,
per vedere dopo tanti anni estinto lo
scandaloso e lagrimevole scisma, onde
era stata sì malamente lacerata la Chiesa
di Dio. Mancò eziandio in quest'anno
nel dì 18 ossia 19 d'ottobre in Recanati
il cardinale Angelo Corrario <span class="fnote">[Chron. Foroliviens., tom. 19 Rer. Ital.]</span>, da noi
veduto in addietro papa <i>Gregorio XII</i>, a
cui nel dì 26 di novembre furono celebrate
nel concilio di Costanza solenni
esequie. Era in questi tempi governata la
città di Roma a nome della Chiesa da <i>Jacopo
Isolani cardinale</i> di Sant'Eustachio
legato, assistito anche da <i>Pietro degli Stefanacci</i>
Romano cardinale di Sant'Angelo.
Quantunque castello Sant'Angelo tuttavia
<span class="pagenum" id="Page_1009">[1009]</span>
fosse all'ubbidienza di <i>Giovanna regina</i>
di Napoli, non apparisce che facesse
guerra alla città, anzi, secondo alcuni,
ne era divenuto padrone il suddetto cardinale
legato. Ma eccoti nel dì 3 di giugno
venir <i>Braccio da Montone</i> con tutte
le sue genti d'armi a turbar la pace dei
Romani. L'ambizione di questo prode
capitano dopo l'acquisto di Perugia e di
altre piccole città, e dopo la vittoria riportata
contra <i>Carlo de' Malatesti</i>, non conosceva
più limite, e però gli venne in pensiero
di conquistare la stessa Roma <span class="fnote">[Campanus, Vit. Brachii, lib. 9, tom. 19
Rer. Ital.]</span>.
E non mancava qualche Romano traditor
della patria d'animarlo all'impresa
e di promettergli assistenza. Restò bensì
sbigottito il popolo romano alla comparsa
di questo inaspettato nemico; pure unito
col cardinale legato si preparò alla difesa.
Andarono gli stessi porporati a trovar
Braccio per sapere la di lui intenzione;
ed egli francamente rispose loro di voler
entrare in Roma, solamente per conservarla
al pontefice che si dovea creare.
Stavasene egli accampato a Sant'Agnese,
e conoscendo che i Romani non erano
d'umore d'aprirgli le porte, cominciò a
fare scorrere per li contorni le sue genti,
che ben tosto condussero centinaia di
prigioni. Tale ostilità, e il timore di non
poter fare l'imminente raccolta de' grani,
indusse i Romani a capitolare e a ricever
Braccio come lor signore in città.
Con detestazione de' buoni si scoprì che
lo stesso cardinale di Sant'Angelo tenea
mano ai disegni di Braccio, il quale nel
dì 16 di giugno entrò in Roma trionfalmente,
e preso solamente il nome di difensore
della città, vi creò un nuovo senatore,
essendosi ritirato il cardinale legato
in castello Sant'Angelo. Diede poi principio
nel dì 16 di luglio all'assedio d'esso
castello, e venne a rinforzare la sua armata
con grosso corpo di cavalleria e
fanteria <i>Tartaglia</i>.
</p>

<p>
Allorchè si fu accertato il cardinale
legato delle ambiziose idee di Braccio
<span class="pagenum" id="Page_1010">[1010]</span>
contra di Roma, avea già spedito a Napoli,
pregando la <i>regina Giovanna</i> di soccorso
di gente <span class="fnote">[Cribell., Vit. Sfortiae, tom. 19 Rer. Ital.]</span>. Non andò a voto la richiesta,
perchè la regina, bramosa di acquistarsi
merito col papa futuro, assunse volentieri
la difesa di Roma. Scelto fu per tale impresa
il gran contestabile <i>Sforza</i>. Nè migliore
si potea scegliere, perocchè egli sospirava
le occasioni di vendicarsi di Braccio, il
quale dianzi, per tirare al soldo suo Tartaglia
da Lavello, l'avea aiutato ad occupar
molte castella che appartenevano al
medesimo Sforza nel Patrimonio. Trovandosi
uniti, siccome dicemmo, Braccio
e Tartaglia, contra d'amendue con grande
ardore procedeva Sforza, seco conducendo
il <i>conte da Carrara</i>, <i>Gian-Antonio Orsino</i>
conte di Tagliacozzo, ed altri baroni
romani. Giunto nel dì 10 d'agosto sino
alle mura di Roma, mandò il guanto sanguinoso
a Braccio in segno di sfida della
battaglia <span class="fnote">[Antonii Petri Diar., tom. 24 Rer. Ital.]</span>. Ma Braccio, che non si volea
azzardare con un sì potente nemico,
massimamente perchè non si vedea sicure
le spalle dai Romani stessi, elesse il partito
di battere la ritirata; e però nel dì
26 del suddetto mese uscì di Roma, e si
inviò alla volta di Perugia. Nel giorno
seguente Sforza co' suoi entrò nel palazzo
del Vaticano colle bandiere della Chiesa
e della regina; creò, di consenso del cardinale
legato, nuovi uffiziali in Roma, e
nel dì 3 di settembre fece condur prigione
in castello il cardinale di Sant'Angelo,
colpevole d'intelligenza con Braccio.
Questi non vide più la luce, nè altro si
seppe di lui. <i>Niccolò Piccinino</i> da Perugia,
che, militando nell'armata di Braccio,
avea già incominciato ad acquistarsi nome
di valente capitano, e divenne poi sì celebre
col tempo, era rimasto a Palestrina
e a Zagaruolo con quattrocento cavalli.
Le scorrerie e i saccheggi, ch'egli andava
facendo sino alle porte di Roma, incitarono
Sforza a liberar la città anche da
questo nemico. Fu sconfitto il Piccinino
e fatto prigione con altri de' suoi, e solamente
<span class="pagenum" id="Page_1011">[1011]</span>
dopo quattro mesi rilasciato col
cambio d'altri prigionieri di Braccio e
di Tartaglia. Erasi fermato a Toscanella
lo stesso Tartaglia con un grosso corpo
d'armati. Moriva di voglia Sforza di fare
a questo suo nemico un brutto giuoco:
all'improvviso si portò colà con isquadre
scelte d'armati, mandò innanzi assai
saccomani per tirarlo fuori della terra,
nè andò fallito il suo pensiero. Tartaglia
uscì co' suoi, e si mise ad inseguire i fuggitivi,
quando ecco si vide venire incontro
le schiere di Sforza. Caldo fu il combattimento,
in cui <i>Francesco</i> figliuolo di Sforza,
giovane allora di dodici anni, diede il
primo saggio del suo valore, come se fosse
stato veterano nel mestiere dell'armi. La
peggio toccò a Tartaglia, che corse pericolo
di essere preso, ed ebbe la fortuna
di salvarsi nella terra. Svernò poscia l'invitto
Sforza in Roma, e, lasciato un buon
presidio sotto il comando di Foschino suo
parente, nella primavera se ne tornò a
Napoli. Intanto Braccio, ritornato a Perugia <span class="fnote">[Campanus, Vita Brachii, lib. 4, tom. 19
Rer. Ital.]</span>,
attese a conquistare o a rendere
tributarie varie terre della Chiesa,
cioè Todi, Orvieto, Terni, Jesi, Spello,
oltre a Narni e Rieti, dianzi occupate: il
che sempre più gli conciliò l'affetto e la
stima de' Perugini, che miravano crescere
per opera di lui ogni dì più la lor
potenza e riputazione. Obbligò ancora
<i>Lodovico Migliorati</i> signor di Fermo <span class="fnote">[Bonincontrus, Annal., tom. 21 Rer. Ital.]</span>,
a redimersi dalle di lui vessazioni con
una somma d'oro.
</p>

<p>
Per quanto abbiamo dal Corio <span class="fnote">[Corio, Istoria di Milano.]</span>
avendo il <i>conte Carmagnola</i>, generale di
<i>Filippo Maria duca</i> di Milano, continuato
anche pel verno l'assedio del forte castello
di Trezzo sull'Adda, occupato dai
Coleoni di Bergamo, finalmente nel dì 11
di gennaio se ne rendè padrone. Se crediamo
al Sanuto <span class="fnote">[Sanuto, Istor. Ven., tom 22 Rer. Ital.]</span>, quattordici mila fiorini
quelli furono che finalmente espugnarono
<span class="pagenum" id="Page_1012">[1012]</span>
quella fortezza. Rivolse dipoi le
armi sue il vittorioso Carmagnola, secondochè
scrivono il Rivalta <span class="fnote">[Ripalta, Chron. Placent., tom. 20 Rer. Ital.]</span> e il Sanuto,
contra Piacenza. Era questa occupata
da <i>Filippo Arcelli</i>, personaggio valoroso
sì nelle armi, ma insieme crudele.
Andò il Carmagnola ad accamparsi alla
porta di Borgo Nuovo, e gli riuscì con
un aguato di far prigione Bartolomeo
Arcelli fratello d'esso Filippo, nel mentre
che passava a Genova per chiedere soccorso
a quella repubblica. Seco si trovò
Giovanni figliuolo del medesimo Filippo,
giovane di mirabil espettazione. Tutti e
due questi miseri furono un dì guidati
davanti a quella porta coll'intimazion
della morte, se la città non si rendeva.
Volle piuttosto l'Arcelli vedere eseguita
così barbara e da tutti detestata sentenza,
che cedere il possesso di Piacenza. Pure
non corse gran tempo che la città fu
presa, ed egli si ridusse nel castello. Ma,
convinto dell'impossibilità di sostenersi,
se ne fuggì; oppur, fatto accordo per alcune
migliaia di fiorini, se ne andò con
Dio, lasciando interamente in potere del
Carmagnola col castello quella nobil città
che per le passate sciagure era divenuta
un deserto. Manca la città di Piacenza di
autori di questi tempi che abbiano accuratamente
descritte le sue calamità: anzi
discordano gli storici nell'anno, in cui
questa tornò alle mani del duca. Il Rivalta
di ciò parla all'anno presente; il
Corio e Giovanni Stella <span class="fnote">[Johannes Stella, Annal. Genuens., tom. 17
Rer. Ital.]</span> al seguente;
e neppure il Campi <span class="fnote">[Campi, Istor. di Piacenza, tom. 3.]</span>, storico piacentino,
sa decidere la quistione, con rapportar
nondimeno il fatto a quest'anno.
Tuttavia parmi che dal Sanuto <span class="fnote">[Sanuto, Istor. Ven., tom. 22 Rer. Ital.]</span> e dal
Biglia <span class="fnote">[Billius, Hist., tom. 19 Rer. Ital.]</span> si possa ricavar tanto lume da
diradar queste tenebre: cioè avere Filippo
Arcelli ne' tempi addietro occupata
Piacenza. Gliela ritolse il Carmagnola,
<span class="pagenum" id="Page_1013">[1013]</span>
ma senza poter espugnare il castello. E
perchè <i>Pandolfo Malatesta</i> uscì in campagna
per liberar quel castello dall'assedio,
trovandosi allora il duca senza
forze da potersegli opporre, ordinò che la
città fosse evacuata da tutti gli abitanti,
i quali piagnendo si ridussero parte a
Pavia, parte a Lodi. Rimase Piacenza
disabitata, ed, entrativi l'Arcelli e il Malatesta,
non vi trovarono se non le mura
delle case. In quest'anno poi il Carmagnola
tornò ad impossessarsi di Piacenza,
e mise l'assedio al castello: questo poi
solamente nell'anno seguente, o per la
fuga dell'Arcelli, o per patto fatto con lui,
venne alle sue mani. Passò dipoi l'Arcelli
al servigio de' Veneziani, per li quali
fece di molte prodezze, e conquistò il
Friuli, siccome andremo dicendo.
</p>

<p>
Tentò ancora nell'anno presente il
Carmagnola Pizzeghettone e Castiglione
di Giaradadda, ma senza frutto. Si rivolse
dunque a Cremona, e vi mise il campo,
risoluto di sterminare il tiranno <i>Gabrino
Fondolo</i>. In questi progressi del Visconte,
Pandolfo Malatesta signor di Brescia già
mirava i preludii della sua caduta; e
però, avendo il duca rotte le tregue,
anch'egli prese l'armi per soccorrere
Cremona, senza che apparisca dipoi che
facesse impresa alcuna degna di menzione.
Abbiamo in oltre da Benvenuto
da San Giorgio <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span> che nel dì 20 di
marzo dell'anno presente esso duca acconciò
le differenze che passavano tra
lui e <i>Teodoro marchese</i> di Monferrato,
avendo in tal congiuntura il duca ricuperata
dalle mani di lui la città di Vercelli,
e il marchese ottenute varie castella
colla cession d'ogni ragione sopra Casale
di Sant'Evasio. Tornossi in questo
anno a sconcertare la quiete di Genova <span class="fnote">[Johann. Stella, Annal. Genuens., tom. 17
Rer. Ital.]</span>
per cagion de' Guarchi, de' Montaldi,
di Teramo Adorno, e d'altri fuorusciti,
che ricorsero a Filippo Maria
<span class="pagenum" id="Page_1014">[1014]</span>
Visconte per impetrar soccorso contro
la patria, vogliosi di deporre <i>Tommaso da
Campofregoso</i> doge. Sperando il duca
di pescare in questo torbido, diede volentieri
orecchio al trattato, e somministrò
loro un corpo di soldatesche. Ma di
ciò all'anno seguente. Mancò di vita per
la peste nel presente anno, e non già
nel precedente, siccome dicemmo, <i>Gian-Galeazzo
de' Manfredi</i> signor di Faenza <span class="fnote">[Chron. Foroliv., tom. 19 Rer. Ital.]</span>;
e in questi tempi appunto faceva
la pestilenza grande strage in Firenze
e Toscana. Nè poca era la balordaggine
delle genti d'allora, perchè fuggendo i
benestanti dalle città infette, senza opposizione
trovavano ricovero nelle città
sane; maniera facile di maggiormente
dilatare l'eccidio. Fecero guerra in questo
anno <span class="fnote">[Cronica di Bologna, tom. 18 Rer. Ital.]</span> i Bolognesi alla terra di San
Giovanni in Persiceto, che era raccomandata
a <i>Niccolò Estense</i> marchese di
Ferrara. Ma questi ne diede loro la tenuta
per ventisette mila fiorini d'oro, nè
volle mettersi all'impegno di sostenerla.
Nell'anno presente <span class="fnote">[Sanuto, Istor. Ven., tom. 22 Rer. Italic.]</span> ancora ebbe
principio la guerra dei Veneziani contra
di Udine e del Friuli. Lodovico patriarca
d'Aquileia, signore di quel paese, era in
lega con <i>Sigismondo re</i> de' Romani e di
Ungheria; ma non gli venivano i soccorsi
occorrenti al bisogno: il perchè vedremo
andar peggiorando i di lui interessi negli
anni seguenti.
</p>

<hr />
</div>

<div class="chapter">
<h2 class="hidden" id="MCCCCXVIII">MCCCCXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxviii</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Martino V</span> papa 2.</td>
  </tr>
  <tr>
    <td><span class="smcap">Sigismondo</span> re de' Romani 9.</td>
  </tr>
</table>

<p>
Dopo avere <i>papa Martino V</i> imposto
fine al concilio di Costanza <span class="fnote">[Raynald., Annal. Eccles.]</span>, nel dì 16
di maggio si mise in cammino alla volta
di Sciafusa per calare in Italia, accompagnato
dal <i>re Sigismondo</i>, da varii principi
e da gran folla di gente per un tratto
di strada. Arrivò nel dì 11 di luglio a
<span class="pagenum" id="Page_1015">[1015]</span>
Ginevra, dove gli ambasciatori d'Avignone
gli prestarono ubbidienza. Partitosi
di là solamente nel dì 3 di settembre
per Susa, Torino e Pavia, passò a Milano
nel dì 12 d'ottobre, dove il <i>duca Filippo
Maria</i> l'avea invitato con gran premura.
La magnifica sua entrata in quella città
vien descritta dal Corio <span class="fnote">[Corio, Istoria di Milano.]</span>. Messosi poi
nel dì 17 d'esso mese in viaggio, si trasferì
a Brescia, ricevuto con sommo
onore da <i>Pandolfo Malatesta</i>, e di là marciò
a Mantova. Quivi si riposò il resto
dell'anno, con attendere in lontananza
a rimediare ai disordini dello Stato ecclesiastico,
nel quale trovò vacillante la
sua autorità. Bologna s'era già rimessa
in libertà; Perugia con altre città ubbidiva
a <i>Braccio da Montone</i>; in Roma tuttavia
regnava la discordia, e vi teneva il
piede la guarnigione della <i>regina Giovanna</i>;
in mano finalmente di varii signori
era la Romagna e parte della
Marca. Per cagione di questo sì sconcertato
sistema i vigilanti Fiorentini gli
esibirono per istanza di sua sicurezza la
stessa città di Firenze o Pisa; ed egli si
mostrò disposto ad accettare l'offerta.
Inviò ambasciatori a Bologna, richiedendo
il dominio temporale di quella
città <span class="fnote">[Cronica di Bologna, tom. 18 Rer. Ital.]</span>. Altri ne inviarono a lui i Bolognesi,
pregandolo di non s'impicciare
nel civile loro governo, e tanto seppero
fare, che egli si contentò di lasciarli come
erano, con obbligo di pagare annualmente
alla camera apostolica il censo di otto mila
fiorini d'oro. Non volle per allora sentirsi
parlare di Braccio, che pregava di ottenere
in vicariato le città da lui possedute.
Fu questo l'anno ultimo della vita di
<i>Teodoro II marchese</i> di Monferrato, principe
rinomato. È riferita dal Corio la sua
morte all'anno precedente; ma Benvenuto
da San Giorgio <span class="fnote">[Benvenuto da S. Giorgio, Istoria del Monferrato, tom. 23 Rer. Ital.]</span> la rapporta al
presente; e, siccome più informato degli
avvenimenti della sua patria, merita qui
<span class="pagenum" id="Page_1016">[1016]</span>
maggior fede. Restò signore di quegli
Stati <i>Gian-Jacopo</i> suo figliuolo. Diede
molto da dire in quest'anno agl'Italiani
la morte violenta <span class="fnote">[Corio, Istor. di Milano.]</span> che <i>Filippo Maria
duca</i> di Milano nel mese d'agosto inferì
a <i>Beatrice Tenda</i>, già moglie di Facino
Cane, e poscia sua. Fu essa imputata di
amicizia disonesta con un certo suo familiare,
epperò processata e tormentata.
Ancorchè ne' tormenti confessasse il fallo,
lo negava dipoi al confessore. Ciò non
ostante, tagliata le fu la testa. Non si potè
cavar di capo alla gente ch'ella altro
reato non avesse, se non quello d'aver
preso per marito il duca giovinetto,
quando essa era d'età troppo disuguale,
ed incapace di dar figliuoli. Però universalmente
venne detestata, oltre alla crudeltà,
l'ingratitudine del duca <span class="fnote">[Billius, in Hist., tom. 19 Rer. Ital.]</span>, a cui
questo matrimonio avea portato immensi
tesori ed era stato il principio d'ogni
sua fortuna. Fece in quest'anno gran
guerra esso duca di Milano alla città
di Genova <span class="fnote">[Johann. Stella, Annal. Genuens., tom. 17
Rer. Ital.]</span>, con avere inviato un
potente soccorso di gente d'armi agli
Adorni, Montaldi, Guarchi ed altri fuorusciti
di quella città, tutti rivolti a detronizzare
il doge <i>Tommaso da Campofregoso</i>.
Passò l'esercito loro fin sotto Genova;
succederono moltissime zuffe coi
cittadini; e furono presi e ripresi varii
luoghi forti e castella, ma senza punto
prevalere contro la possanza de' Campofregosi.
Fu in questa occasione che le
armi del duca di Milano s'impadronirono
di Gavi, e di quasi tutte le terre e castella
de' Genovesi situate di qua dal
Giogo. Durò in tutto quest'anno sì fatta
guerra sul Genovesato. Se l'intendeva
coi Genovesi <i>Pandolfo Malatesta</i> signore
di Brescia, e per fare una diversione,
uscì in campagna colle sue genti; ma
essendosi arrischiato a voler passare
l'Adda, quivi restò spelazzato dalle squadre
del duca di Milano. In questi tempi
<span class="pagenum" id="Page_1017">[1017]</span>
<i>Giovanna regina</i> di Napoli procurò di
guadagnarsi la grazia del <i>pontefice Martino</i>,
e strinse lega con lui per mantenerlo
nel dominio di Roma, e delle altre
terre della Chiesa <span class="fnote">[Giornal. Napol., tom. 21 Rer. Ital.]</span>. In ricompensa il
papa promise di darle la corona del
regno.
</p>

<p>
Ma perciocchè gran discordia insorse
fra i ministri d'essa regina <span class="fnote">[Raynaldus, Annal. Eccles.]</span>, aspirando
ciascuno al primato, di grandi turbolenze
patì in quest'anno la città di Napoli.
Il gran siniscalco <i>Ser-Gianni Caracciolo</i>,
che era allora il primo nobile di
quella corte e regno <span class="fnote">[Cribell., Vit. Sfortiae, tom. 19 Rer. Ital.]</span>, quantunque
Chiara, sorella di Foschino e di Marco
Attendoli parenti di <i>Sforza</i>, fosse promessa
in moglie a <i>Marino conte</i> di Santo
Angelo suo fratello, pure cominciò a mirar
di mal occhio l'esaltazione di Sforza
gran contestabile, massimamente dopo
avergli la regina dato in feudo Benevento,
non posseduto allora dalla Chiesa
romana, e la terza parte delle rendite di
Manfredonia. Maritò inoltre esso Sforza
il figliuolo <i>Francesco</i> con <i>Polissena</i> della
Ruffa, che gli portò in dote la città di
Montalto, Cariate e molte altre belle
terre in Calabria. Di altri nobili parentadi
fecero parimente in quel regno gli altri
Cotignolesi parenti di Sforza, che in
copia erano già iti a militare sotto sì
gran capitano, e tutti godevano distinti
gradi nella milizia. Ora crescendo la nemicizia
di Ser-Gianni verso del medesimo
Sforza, e non potendo questi ottener
giustizia di molti torti a lui fatti, anzi
udendo che la regina l'avea dichiarato
nemico, perduta la pazienza, mise in
armi tutti i suoi; ed alzate le insegne,
marciò a dirittura alla volta di Napoli,
con accamparsi nel borgo delle Corregge,
credendosi di riportar colla forza ciò
ch'era negato alle giuste istanze sue. Si
lasciò egli addormentare dalle lusinghe
di Francesco Orsino, a lui spedito dal
Caracciolo, perchè promise a bocca larga
<span class="pagenum" id="Page_1018">[1018]</span>
un amichevol accordo; ma mentre, su
queste speranze, se ne sta Sforza poco
in guardia, il popolo di Napoli, incitato
dal Caracciolo alle armi, furiosamente
nel dì 28 di settembre uscì di una porta,
e diede addosso alle di lui genti, che
disordinate non si aspettavano un tale
incontro. Fecero, come poterono, testa,
e il combattimento fu aspro, ed in fine
fu obbligato Sforza a ritirarsi colla peggio
e in rotta a Chiaia, perduto l'equipaggio
e gran quantità di cavalli. Servì
questa superchieria degli emuli, e il suo
sfregio e la perdita patita, a maggiormente
attizzarlo contra di che aggirava
a suo modo la regina e la città; e però
unito coi conti di Caiazzo e della Cerra,
si diede a far correre le sue genti sino a
Napoli con gravissimo danno e grida dei
cittadini. Il perchè tanto i nobili che il
popolo, preso il governo della città, nel
dì 9 d'ottobre trattarono di pace col
nemico Sforza. Egli ottenne la restituzion
della roba a lui tolta, la liberazion dei
prigioni, e che il gran siniscalco Caracciolo
si partisse da Napoli. Il che eseguito,
pace vi fu, e Sforza tornò a servir la
regina. <i>Braccio da Montone</i> signor di Perugia,
che, non diverso da quei capitani
de' masnadieri da noi veduti nel precedente
secolo, sapea mantener alle spese
altrui l'esercito suo <span class="fnote">[Campanus, in Vita Brachii, lib. 4, tom. 19
Rer. Ital.]</span>, arrivò all'improvviso
in quest'anno sul Sanese, e
tale paura fece alle castella de' Salimbeni,
che ne smunse quattro mila fiorini. Non
avrebbono mai sognato i Lucchesi di vedere
sul loro territorio Braccio, con cui
niuna nemicizia aveano <span class="fnote">[Annali Sanesi, tom. eod. Histor. Sanensis,
tom. 20 Rer. Italic.]</span>; ma nel dì 10
di maggio, eccolo comparire colà, mettere
a sacco tutta la campagna, con prendere
un'infinità di bestiame. Era fuori
di quella città <i>Paolo Guinigi</i> signore o
tiranno di essa. Giunse a tempo per prepararsi
a qualche difesa; nulladimeno,
giudicando meglio di chiedere accordo,
<span class="pagenum" id="Page_1019">[1019]</span>
spedì ambasciatori a Braccio, e fu convenuto
di pagargli cinquanta mila fiorini
d'oro, parte in contanti, e parte in lettere
di cambio ai banchieri fiorentini. Se
queste sieno gloriose prodezze di Braccio,
lo diranno i lettori. Portatosi anche
a Norcia, e minacciata quella città d'assedio,
fu d'uopo che quel popolo si riscattasse
con quattordici mila fiorini d'oro.
Finalmente, dopo avere presa la terra
della Pergola, condusse la sua armata ai
quartieri d'inverno.
</p>

<hr />
</div>

<div class="chapter">
<h2 class="hidden" id="MCCCCXIX">MCCCCXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxix</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Martino V</span> papa 3.</td>
  </tr>
  <tr>
    <td><span class="smcap">Sigismondo</span> re de' Romani 10.</td>
  </tr>
</table>

<p>
Ottennero l'intento loro i saggi Fiorentini
con indurre <i>papa Martino V</i> ad
andarsene nell'anno presente alla lor
città, e a fissar ivi la sua residenza <span class="fnote">[Diario Ferrar., tom. 24 Rer. Ital.]</span>.
Mossosi egli adunque da Mantova, arrivò
a Ferrara nel dì 8 di febbraio, e con
sommo onore vi fu introdotto dal <i>marchese
Niccolò</i> Estense. Quivi accordò la
libertà e molti privilegii ai Bolognesi; ma
non si sa il perchè non volle poi passar
per Bologna. Probabilmente nudriva fin
allora de' pensieri diversi contro quella
città; nè tarderemo a vederne gli effetti.
Fece egli il viaggio per la Romagna, e
nel dì 18 del suddetto mese di febbraio
entrò con gran pompa in Forlì <span class="fnote">[Chron. Foroliviens., tom. 19 Rer. Ital.]</span>, da
dove poi si trasferì a Firenze. Nel dì 26
d'esso mese fece egli la sua entrata in
quella città. La magnificenza fu grande,
suntuosi i regali, tenendosi ben caro i
Fiorentini, dopo tante rotture colla santa
Sede, d'avere in lor casa un papa, e papa
che parea risoluto di far quivi una lunga
posata. E certamente non tardarono a
provare i buoni influssi di questo gran
pianeta; perciocchè, nel dì 2 di maggio <span class="fnote">[Ammirat., Istoria Fiorentina, lib. 18.]</span>,
il papa onorò della dignità archiepiscopale
la chiesa di Firenze. Era
fuggito dalle carceri di Germania Baldassare
<span class="pagenum" id="Page_1020">[1020]</span>
Cossa, già <i>papa Giovanni XXIII</i>. Gli
facea la caccia papa Martino, credendo
egli non mai sicuro il suo pontificato, finchè
questo uomo si trovava in libertà e
in istato di far nuovi imbrogli <span class="fnote">[Leonardus Aretin., Hist., tom. 19 Rer. Ital.
Vita Martin. V, P. III, tom. 3 Rer. Ital.]</span>. Scrivono
altri che per le raccomandazioni
di papa Martino, e col danaro d'alcuni
mercatanti fiorentini, egli fu liberato. Ora
il Cossa, o per consiglio di saggia politica,
o per ispirazione di Dio, oppure per
concerto già fatto, prese la risoluzione di
umiliarsi al legittimo pontefice, e di metter
fine per conto suo ai guai della Chiesa.
Ottenne per mezzo de' Fiorentini, amici
suoi, salvocondotto, e nel dì 13 di maggio
venuto a Firenze, si gittò a' piedi di
Martino, riconoscendolo per vero ed
unico papa, e rinunziando liberamente ad
ogni sua pretensione sul papato. Questo
atto, di cui mirabilmente si rallegrò il
pontefice, servì a lui di motivo per crear
di nuovo cardinale, e primo tra' cardinali,
esso Cossa. Ma non terminò l'anno
che anche venne meno la vita di questo
personaggio, famoso per la varietà della
sua industria e fortuna, essendo egli
morto nel dì 22 di dicembre. Nè sussiste,
per attestato dell'Ammirati <span class="fnote">[Ammirato, Istor. Fiorentina, lib. 18.]</span>, che
<i>Giovanni de' Medici</i>, padre di <i>Cosimo il
Magnifico</i>, si arricchisse coi di lui tesori,
perchè il suo testamento chiaramente
pruova esser egli morto piuttosto povero
che ricco. Ebbe in quest'anno <span class="fnote">[Bonincontrus, Annal., tom. 21 Rer. Ital.
Giornal. Napolet., tom. eod.]</span> esecuzione
l'accordo e la lega, già conchiusa
fra esso papa Martino e <i>Giovanna Seconda</i>
regina di Napoli. Promise la regina
ai ministri pontificii di consegnare
al papa castello Sant'Angelo, Ostia e le
altre fortezze di Roma, città in cui regnavano
tuttavia molte discordie fra i
Savelli e gli Orsini. E nell'accordo suddetto
non dimenticò già il papa l'esaltazione
della propria casa, secondo l'uso
de' suoi tempi. Avendo egli spedito a Napoli
<span class="pagenum" id="Page_1021">[1021]</span>
<i>Giordano Colonna</i> suo fratello, ed
<i>Antonio</i> suo nipote, si vide la regina profondere
le sue grazie sopra d'esso Antonio,
con crearlo duca d'Amalfi e di Castello
a mare, e con donargli poscia il
principato di Salerno: di modo che pubblica
credenza fu che vi fosse stato maneggio
di far succedere questo nipote del
papa nel regno di Napoli, allorchè mancasse
di vita la regina.
</p>

<p>
Dacchè restò depresso <i>Jacopo di Borbone</i>
conte della Marca, marito d'essa
regina, se ne stette egli sempre malcontento.
Ossia che fin d'allora fosse custodito
sempre dalle guardie, oppure che,
volendo fare delle novità, fosse messo in
prigione: certo è che furono fatti premurosi
uffizii per la liberazione di lui da
alcuni re e principi, ma sempre indarno.
All'autorità del pontefice riuscì di fargli
ricuperare la libertà, nel dì 15 di febbraio
dell'anno presente, con varii patti per la
sicurezza e pel decoro suo. Parve rimessa
la buona armonia fra lui e la moglie
regina; ma perchè ella non cacciava
di corte alcuni tristi, indispettito per vedersi
poco prezzato, sul fine di maggio <span class="fnote">[Cribell., Vit. Sfortiae, tom. 19 Rer. Ital.]</span>,
imbarcatosi in una nave, all'improvviso
se ne andò a Taranto. Fu ivi assediato
da <i>Maria regina</i>, già moglie di <i>Ladislao</i>,
che per <i>Gian-Antonio Orsino</i> acquistò
quel principato. Laonde Jacopo per disperazione
fuggì, e di là si ridusse a Trivigi,
e poscia in Francia, portando seco
un immortale sdegno contro la regina e
i Napoletani. Fecesi poi frate francescano,
e i Sammartani scrivono <span class="fnote">[Sammarthan., Généal. de France, tom. 2.]</span> ch'egli
morì nel 1438. Spediti dal papa, nel mese
di gennaio a Napoli il <i>cardinal Morosino</i>
vescovo d'Arezzo ed <i>Angelo vescovo</i> di
Anagni, questi solamente nel dì 28 di
ottobre eseguirono la coronazion della
<i>regina Giovanna</i>; per la qual funzione
due mesi continui il popolo di Napoli fece
feste e bagordi senza fine. Come possa
stare che dopo tali atti lo stesso papa
<span class="pagenum" id="Page_1022">[1022]</span>
sul fine di quest'anno <span class="fnote">[Raynaldus, Annal. Eccles. ad ann. 1420.]</span>, per quanto vogliono
alcuni, con sua bolla riconoscesse
i diritti di <i>Lodovico duca d'Angiò</i> sul regno
di Napoli, non si sa bene intendere.
Certo è che <i>Ser-Gianni Caracciolo</i>, come
esiliato, spedito dalla regina a Firenze,
maneggiò con vigore i di lei interessi, ed
ottenne quanto dimandò. Ma il Caracciolo
era l'anima della regina Giovanna,
di modo che i suoi nemici sparlavano,
attribuendo ad amendue un illecito commercio.
Nè potendo essa sofferire la di
lui lontananza, voluta dallo <i>Sforza</i>, tanto
s'industriò, che, placato lo Sforza, fece
ritornare il suo caro, e riconciliollo con
lui. Oltre al grado di gran contestabile
del regno, ebbe in quest'anno Sforza da
<i>papa Martino</i> quello di gonfaloniere della
Chiesa, giacchè di lui si volea il pontefice
servire per far guerra a <i>Braccio</i>, sommamente
da lui odiato, perchè occupator di
tante terre dello Stato ecclesiastico. E
volentieri la regina e i Caracciolo diedero
mano all'impresa, per allontanare
Sforza da Napoli e dal regno <span class="fnote">[Cribell., Vit. Sfort., tom. 19 Rer. Ital. Corio,
Istor. di Milano.]</span>. Troppo
mi dilungherei se volessi tener dietro ai
passi di questo valoroso capitano. Brevemente
dirò ch'egli andò coll'esercito
suo ad accamparsi fra Viterbo e Montefiascone.
Gli venne incontro il non men
prode Braccio, che poco prima s'era
impadronito d'Assisi e della città, ma
non della rocca di Spoleti <span class="fnote">[Campanus, Vita Brachii, lib. 4. tom. 19
Rer. Ital.]</span>. Vennero
alle mani nel dì 20 di giugno, quando il
<i>conte Niccolò Orsino</i>, il quale fu poi imputato
di segreta intelligenza con Braccio,
essendo tenente della cavalleria di
Sforza, dato di sprone al cavallo, si ritirò
in Viterbo. L'esempio suo si trasse dietro
il resto del campo sforzesco, il quale,
inseguito da Braccio sino alle porte della
città, diede a lui campo di far prigioni
mille de' cavalli sforzeschi <span class="fnote">[Bonincontrus, Annal., tom. 21 Rer. Ital.]</span>. Stando in
Viterbo Sforza, benchè mal ubbidito dai
<span class="pagenum" id="Page_1023">[1023]</span>
traditori, e colla peste entrata fra i suoi,
non lasciò per questo di far molte prodezze
contro al nemico Braccio, finchè
giunse <i>Francesco</i> suo figliuolo con un
buon rinforzo di gente. Allora, teso un
aguato, fece assaltar dal figliuolo i Bracceschi,
e nel combattimento ebbe prigionieri
più di cinquecento cavalli. Per questo
si ritirò Braccio indietro, e benchè
seguissero varii altri incontri, poco vantaggio
ognuno d'essi ne riportò. Ma singolar
guadagno fece Sforza per altro
verso, perchè riuscì alla di lui industria,
o piuttosto ai segreti maneggi e all'oro
del papa, di staccare <i>Tartaglia</i> da Braccio;
da Braccio, dissi, pel cui ingrandimento
tanto s'era fin qui affaticato esso
Tartaglia. Mosse il pontefice contra di
lui anche <i>Guido Antonio da Montefeltro</i>,
signore d'Urbino e di Gubbio. Tolse
questi bensì a Braccio la città d'Assisi,
ma non già il castello. Accorsevi Braccio,
e colla morte e prigionia di molti
Urbinati la ricuperò. Non andò così pel
castello di Spoleti assediato da un corpo
di gente di Braccio, già divenuto padrone
della città. Essendovi stato spedito da
Sforza un rinforzo, che si unì colla guarnigion
del castello, restarono sconfitti i
Bracciani, e quella città tornò all'ubbidienza
del papa. Intanto Braccio, per
vendicarsi di Tartaglia, fece che gli Orvietani
trattassero con lui di dargli quella
città. Portossi colà Tartaglia con trecento
cavalli ed altrettanti fanti, credendosi
di avere fra le unghie la preda; ma,
assalito da Braccio, vi lasciò quasi tutti
i suoi prigioni, ed egli con pochi appena
si salvò mercè del buon cavallo e degli
sproni.
</p>

<p>
Niuna memoria ci resta sotto questo
anno degli affari di Genova negli Annali
di quella città. Ma si raccoglie abbastanza
dal Sanuto <span class="fnote">[Sanuto, Istor. Ven., tom. 22 Rer. Ital.]</span> e dal Corio <span class="fnote">[Corio, Istor. di Milano.]</span> che <i>Tommaso
da Campofregoso</i> doge altra maniera
non seppe trovare per liberarsi dalla persecuzion
del duca di Milano e de' suoi
<span class="pagenum" id="Page_1024">[1024]</span>
emuli, che di comperare a caro prezzo la
pace dal medesimo duca nel mese di febbraio.
Si convenne dunque di pagargli
cinquanta mila fiorini d'oro presentemente,
e nel termine di anni quattro altri
cento cinquanta mila; siccome ancora di
deporre il titolo di doge, assumendo quello
di governatore; e di lasciar entrare in
città i fuorusciti, eccettochè tre casate.
Ciò fatto, <i>Filippo Maria</i> ordinò al <i>Carmagnola</i>
di rivolgere l'armi contra di <i>Gabrino
Fondolo</i> tiranno di Cremona. V'andò,
e prese la maggior parte delle castella
di quel territorio. Avea il <i>pontefice Martino</i>,
fin quando era in Mantova, conchiuso
un accordo fra il duca di Milano
e <i>Pandolfo Malatesta</i>, signore di Brescia
e di Bergamo, in vigore del quale doveano
ricadere al duca quelle due città dopo la
morte d'esso Pandolfo, che non avea figliuoli,
con altri patti, e con lega offensiva
e difensiva fra loro. Ma Pandolfo, al vedere
l'amico Gabrino in pericolo, e temendo
dopo la rovina di lui la propria,
fingendo che Gabrino avesse a lui venduta
Cremona, prese le armi per aiutarlo; con
che impedì la caduta di Cremona. Allora
il Carmagnola marciò coll'esercito suo
a Martinengo nel dì 20 di giugno, e collo
sborso di dodici mila fiorini vi mise dentro
il piede, e poscia imprese l'assedio
di Bergamo. Si sostenne quella città sino
alla notte precedente al dì 24 di luglio,
festa di san Jacopo apostolo. Quei che
poterono, della guarnigion di Pandolfo,
si salvarono nella cittadella; ma con poco
frutto, perchè nel dì 26 si renderono a
discrezione. Cita il padre Celestino <span class="fnote">[Celestino, Istor. di Bergamo.]</span> la
conferma fatta in quest'anno dal duca
della capitolazione e de' privilegii della
città di Bergamo. Dopo tale acquisto l'infaticabil
Carmagnola continuò il corso
della vittoria sul distretto di Brescia, portando
seco il terrore, ma più il credito
d'essere uomo osservator della parola, e
di tenere in freno la licenza dei suoi soldati.
Occupò gli Orci nuovi e vecchi, Palazzuolo,
Pontoglio, Rovatto e molte altre
<span class="pagenum" id="Page_1025">[1025]</span>
castella: colle quali imprese gloriosamente
terminò la campagna. Anche i Veneziani
continuarono in quest'anno <span class="fnote">[Sanuto, Istor. Ven., tom. 22 Rer. Ital.]</span> la
guerra nel Friuli contra di <i>Lodovico</i> patriarca
d'Aquileia, senza lasciarsi muovere
dal loro proponimento per l'interposizione
del papa che mandò apposta a
Venezia il cardinale di Spagna con titolo
di legato per trattare d'accordo. Aveano
il vento in poppa. Filippo Arcelli, già signor
di Piacenza, creato lor generale,
sapea eccellentemente il mestier della
guerra; ogni dì più facea progressi nel
paese nemico. Tanto egli operò che Cividal
di Belluno si arrendè alla reppublica
nel dì 7 d'aprile. Anche Sacile venne
all'ubbidienza de' Veneziani verso la metà
di agosto. Così fecero anche Prata, Serravalle
ed altri luoghi. Nel medesimo
tempo faceano i Veneziani guerra in Dalmazia
alle città di Traù e di Spalatro,
che erano occupate da <i>Sigismondo re</i> dei
Romani e d'Ungheria, il quale, per la
morte di Venceslao suo fratello, già re
de' Romani, era divenuto padrone anche
della Boemia, e per mezzo di <i>Pippo</i>, ossia
<i>Filippo degli Scolari</i> Fiorentino, suo generale,
riportò in quest'anno una mirabil
vittoria contra di trecento mila Turchi.
</p>

<hr />
</div>

<div class="chapter">
<h2 class="hidden" id="MCCCCXX">MCCCCXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxx</span>. Indiz <span class="smcap lowercase">XIII</span>.</td>
  </tr>
  <tr>
    <td><span class="smcap">Martino V</span> papa 4.</td>
  </tr>
  <tr>
    <td><span class="smcap">Sigismondo</span> re de' Romani 11.</td>
  </tr>
</table>

<p>
Le azioni fatte in quest'anno dal
<i>pontefice Martino</i> danno assai a conoscere,
che non era tanto difficile a mutar
pensiero e sistema <span class="fnote">[Ammirat., Istoria di Firenze, lib. 18. Campan.,
Vita Brachii., tom. 19 Rer. Ital. Cribellus, Vita
Sfortiae, tom. eod.]</span>. Odiava a morte
<i>Braccio</i> signor di Perugia; pure, per
maneggio de' Fiorentini, stretti amici di
Braccio, s'indusse a riceverlo in grazia,
e a lasciargli in vicariato le città di Perugia,
Assisi, Jesi e Todi con altre non
poche terre da lui occupate, purchè
<span class="pagenum" id="Page_1026">[1026]</span>
restituisse al pontefice Narni, Terni, Orvieto
ed Orta. Sul fine di febbraio comparve
a Firenze lo stesso Braccio con
accompagnamento magnifico, e fu accolto
dal popolo fiorentino con tal plauso
e pompa, come se fosse stato un re
ed imperadore. Prostrato a' piedi del
papa, non solamente riportò l'assoluzion
delle censure e il vicariato suddetto, ma
divenne ancora campion dello stesso
pontefice per riacquistargli Bologna. Già
dicemmo che esso papa avea con bei
capitoli e privilegii accordata la libertà
ai Bolognesi. Nell'anno precedente <span class="fnote">[Cronica di Bologna, tom. 18 Rer. Ital.]</span>
era stata in quella città una sedizione e
rissa fra <i>Antonio de' Bentivogli</i> e la sua
fazione, e <i>Matteo da Canedolo</i> capo di
un'altra fazione. Perchè toccò di soccombere
all'ultima, fu questa cacciata
di città e mandata a' confini, restando il
Bentivoglio come padrone della città.
Forse le preghiere di questi fuorusciti, e
l'udire le divisioni che tuttavia duravano
in Bologna, fecero nascer voglia e speranza
al papa di sottomettere quella
città. Braccio fu scelto per tale impresa.
Spedì il pontefice innanzi un arcivescovo
ed un abbate per suoi ambasciatori, che,
nel dì 28 di febbraio entrati in Bologna,
esposero con ornate parole il desiderio
di sua santità d'aver egli il governo
della città. La risposta poco favorevole
fu portata a Firenze dagli ambasciatori
bolognesi spediti colà. Però si venne
all'interdetto, e poscia alla guerra contra
di quel popolo. Anche <i>Lodovico degli
Alidosi</i> signor d'Imola mandò la disfida
a Bologna. Scrive Matteo Griffoni <span class="fnote">[Matthaeus de Griffonibus, Chron., tom. 18
Rer. Italic. Cronica di Bologna, tom. eod.]</span>
che nel dì 5 di maggio venne in quella
città <i>Gabrino Fondolo, olim dominus Cremonae</i>,
per generale delle armi d'essi
Bolognesi. Ciò è da notare, siccome dirò
più abbasso, perchè, secondo il Corio <span class="fnote">[Corio, Istoria di Milano.]</span>,
Gabrino non era per anche stato spogliato
di Cremona. Ci assicura anche
<span class="pagenum" id="Page_1027">[1027]</span>
il Campano <span class="fnote">[Campanus, Vit. Brachii, tom. 19 Rer. Ital.]</span> che il Fondolo venne al
servigio de' Bolognesi. Ora nel dì 17
dello stesso maggio comparve esso Braccio
colle sue milizie sul territorio di
Bologna, avendo seco <i>Lodovico de' Migliorati</i>
signore di Fermo, ed <i>Angelo
dalla Pergola</i>, capitani al soldo del papa.
A poco a poco si andarono rendendo le
castella de' Bolognesi; di modo che conoscendo
quel popolo, benchè provveduto
di molta soldatesca, dopo alcune piccole
svantaggiose battaglie, l'impotenza a
sostenersi, nel dì 15 di luglio vennero
nel consiglio generale di quella città alla
risoluzione di darsi liberamente al papa.
Il che con patti onorevoli eseguito, vi
entrò, e ne prese il possesso <i>Gabriello
Condolmieri cardinale</i> di Siena, e poscia
vi venne per legato <i>Alfonso cardinale</i> di
Spagna.
</p>

<p>
Abbiam veduto nel precedente anno
<i>papa Martino</i> d'accordo colla <i>regina
Giovanna</i>: si mutò scena nel presente.
Contra di lei cominciò il papa a favorire
gl'interessi di <i>Lodovico III</i> duca d'Angiò
e conte di Provenza, giovane ch'era
poco prima succeduto a <i>Lodovico II</i> suo
padre defunto, che avea spediti i suoi
ambasciatori a Firenze per prestare
ubbidienza a papa Martino <span class="fnote">[Cribell., Vit. Sfortiae, tom. 19 Rer. Ital.]</span>. La cagione,
per cui il papa era disgustato colla
regina, fu perchè tornato <i>Ser-Gianni Caracciolo</i>
gran seniscalco a Napoli, pien
di veleno contra di <i>Sforza</i> gran contestabile,
cominciò a nimicargli la regina,
e la trattenne dall'inviar soccorsi di
gente e di danaro a Sforza nella guerra
che abbiam veduta poco fortunatamente
da lui fatta a <i>Braccio</i> nell'anno antecedente,
ancorchè il papa ne facesse calde
e frequenti premure. Chiamato a Firenze
Sforza, il pontefice Martino gli comunicò
in segreto il suo disegno contra della
regina; fors'anche vi fu maggiormente
acceso da Sforza per vendicarsi del Caracciolo.
Venuta dunque la state, si
mosse Sforza con quanta gente potè
<span class="pagenum" id="Page_1028">[1028]</span>
raccogliere; e, passato nel regno di Napoli <span class="fnote">[Giornal. Napolet., tom. 21 Rer. Ital.]</span>,
andò, nel dì 18 di giugno, ad
unirsi col figliuolo <i>Francesco</i>, e con Michele
e Foschino suoi parenti, che lo
aspettavano alla Cerra col resto de' suoi
combattenti; ed, inalberate le bandiere
di <i>Lodovico d'Angiò</i>, si scoprì nemico
della regina. Niun danno fece, finchè,
avvicinato a Napoli, non le ebbe inviato
per due trombetti il bastone e le insegne
del contestabilato, e fatto esporre che o
trattasse d'accordo coll'Angioino, oppure
che si aspettasse la guerra. Manca
il verisimile a ciò che scrive il vescovo
Campano <span class="fnote">[Campanus, Vita Brachii, tom. 19 Rer. Ital.]</span>, cioè che Sforza entrasse
in Napoli, e, fatta chiamare la regina ad
una finestra di Castello Nuovo, le rinunziasse
le insegne, e caricato di villanie
da essa, l'obbligasse, con farle tirar contro
alcune freccie, a ritirarsi. Accampossi
col suo esercito Sforza presso a Napoli
nel luogo del Formello, aspettando che
giugnesse per mare la flotta di Lodovico
d'Angiò, per operar seco di concerto.
Intanto precorsa la fama di questo principe,
il quale avea assunto il titolo di re
di Sicilia, che così continuavano ad intitolarsi
i re di Napoli, chiunque era
della fazione angioina diede principio
alle novità, e si ribellarono non poche
terre del regno. Ma prima che venisse
Sforza, e si trovassero in questa brutta
apparenza di cose, e con timore di peggio,
la regina ed il Caracciolo, siccome
informati de' preparamenti dell'Angioino,
aveano preso lo spediente d'inviar
ambasciatori al papa per pregarlo
d'interporsi in questa briga, e d'impedire
gl'ingiusti insulti che si ammannivano
contra di lei dal duca d'Angiò. Non
avea peranche il papa alzata la visiera,
mostrandosi neutrale in sì fatta turbolenza;
ma l'ambasciatore, che fu <i>Antonio
Caraffa</i>, soprannominato Malizia,
uomo accortissimo, non tardò a scandagliar
ben l'animo pontificio, e a scorgere
che da quella parte non era da sperare
<span class="pagenum" id="Page_1029">[1029]</span>
alcun sussidio ai bisogni della regina;
e in fatti era menato a spasso con
sole belle parole. Ossia dunque che nascesse
a lui in mente, come alcuni vogliono,
un altro ripiego <span class="fnote">[Bonincontrus, Annal., tom. 21 Rer. Ital.]</span>; oppure che
egli ne portasse seco da Napoli l'ordine
e la plenipotenza: certo è, che, avendo
fatta vista di tornarsene a Napoli, allorchè
fu a Piombino, imbarcatosi in una
galea, andò a trovare il giovanetto <i>Alfonso
re d'Aragona</i>, Sardegna e Sicilia,
per implorare l'aiuto suo in favore della
regina.
</p>

<p>
Qui è da sapere che il re Alfonso,
in cui non so se maggior fosse l'elevatezza
della mente o il desiderio della
gloria, un gran valore e una mirabile attività,
avea già pensato a segnalarsi per
tempo coll'acquisto della Corsica. Perciò
nel precedente anno con una flotta
di trenta galee e quattordici navi passò
nel suo regno di Sardegna <span class="fnote">[Johannes Stella, Annal. Genuens., tom. 17
Rer. Ital.]</span>, e finalmente
piombò sopra il porto di Bonifazio,
luogo fortissimo e il più caro che si
avessero i Genovesi. Stupendo, ostinato
fu quell'assedio, di cui ci lasciò una descrizione
Pietro Cirneo <span class="fnote">[Petrus Cyrnaeus, Histor. Corsic., tom. 24
Rer. Ital.]</span>, e durò ben
nove mesi. Era già ridotto quel castello
all'agonia, quando <i>Tommaso da Campofregoso</i>
doge o governatore di Genova,
armate sette navi sotto il comando di
Batista suo fratello, le spinse in Corsica,
per salvare un sito di tanta importanza.
Fecero delle maraviglie i valorosi Genovesi,
e dopo fiero combattimento riuscì
loro, non ostante la terribile resistenza
de' Catalani, d'introdurre, sul principio
di gennaio, un bastevol soccorso in Bonifazio,
in guisa che fu costretto il re Alfonso
a ritirarsi da quell'assedio. Non so
dire s'egli fosse tuttavia in Corsica, oppure
altrove, allorchè se gli presentò
il Caraffa per impegnarlo al soccorso
della regina, qualora il duca d'Angiò
<span class="pagenum" id="Page_1030">[1030]</span>
movesse l'armi contra di lei. Fece sulle
prime Alfonso lo schivo; ma pensando
che il regno di Napoli sarebbe una bella
giunta al suo regno di Sicilia e agli altri
suoi Stati, per consiglio ancora de' suoi
cortigiani si lasciò vincere, e diede mano
al trattato. Passò qualche mese per digerirlo
in lontananza, e per istabilir le
condizioni, non essendosi dimenticato Alfonso
di richiederle ben vantaggiose alla
sua corona. Restò dunque convenuto
che egli fosse adottato per figliuolo dalla
<i>regina Giovanna</i>, affine di succedere
dopo la di lei morte; e che intanto egli
fosse dichiarato duca di Calabria, e
per sicurtà de' patti mettesse presidio
in Castello Nuovo e Castello dell'Uovo.
Ora mentre queste cose si trattavano,
<i>Lodovico d'Angiò</i>, fatte armare in Genova
sei navi comandate da Batista da Campofregoso,
unì con esse sette sue galee, e
ben provveduto di viveri e di gente, nel
dì 15 d'agosto, felicemente arrivò al porto
di Napoli <span class="fnote">[Cribell., Vit. Sfortiae, tom. 19 Rer. Ital.]</span>; pagò circa quaranta mila
fiorini d'oro alle truppe di <i>Sforza</i>, al
quale si diede, in questi tempi, la città
d'Aversa, conquista di gran momento
per la guerra. Maggiormente allora fu da
lui e da Sforza stretta d'assedio Napoli,
ed in essa furono anche una notte vicini
ad entrare per tradimento; ma eccoti
comparire al lido, nel dì 6 di settembre <span class="fnote">[Giornal. Napolet., tom. 21 Rer. Ital.]</span>,
dodici galee e tre galeotte del
<i>re Alfonso</i>; dicono altri che egli si trasferì
colà in persona. Per trovarsi inferiori
i legni de' Genovesi, prima che egli
giugnesse, se n'erano tornati a casa.
Sforza col duca d'Angiò gran battaglia
diede per impedire lo sbarco de' Catalani;
ma in fine fu astretto a battere la ritirata
e condursi ad Aversa. Sbarcato
Alfonso, la regina il riconobbe per suo
figliuolo adottivo, gli consegnò Castello
Nuovo, il creò duca di Calabria. Così terminò
l'anno presente nel regno di Napoli,
ma con essersi molte terre e baroni
levati dall'ubbidienza della regina.
</p>

<p>
<span class="pagenum" id="Page_1031">[1031]</span>
</p>

<p>
Quali imprese facesse in quest'anno
<i>Filippo Maria Visconte</i> duca di Milano,
non bisogna chiederlo al Corio. Egli poco
ne seppe. Differisce questo scrittore all'anno
1422 la conquista di Cremona;
ed essa succedette nel presente anno,
ciò ricavandosi da Matteo Griffonio <span class="fnote">[Matth. de Griffon., Chron., tom. 18 Rer.
Italic.]</span>,
e insieme da Andrea Biglia <span class="fnote">[Billius, in Histor., tom. 19 Rer. Ital.]</span> e da Marino
Sanuto <span class="fnote">[Sanuto, Ist. Venet., tom. 22 Rer. Ital.]</span>. <i>Gabrino Fondolo</i> tiranno
di quella città, veduta già perduta la maggior
parte delle sue castella, e che poco
capitale potea farsi del soccorso degli
alleati, non si volle aspettare addosso,
all'aprirsi della campagna, l'esercito
del Carmagnola. Perciò nel gennaio di
quest'anno prese accordo col duca di
Milano, lasciandogli Cremona per trentacinque
mila fiorini d'oro, e con patto di
ritenere per sè Castiglione, e di poter
godere di quanti beni egli possedea. Non
gli mancavano dei tesori, e certo li vagheggiava
con gran cupidità il duca; pur
questi la fece per ora da galantuomo, e
gli osservò la parola della franchigia a
lui accordata, aspettando di fare il resto
ad altro tempo. Andò poscia costui, siccome
dicemmo, al servigio de' Bolognesi.
Era in collera esso duca con <i>Pandolfo
Malatesta</i> per l'aiuto dato in addietro
a Gabrino, pretendendo rotta ingiustamente
da lui la tregua o pace stabilita
da papa Martino. Infatti, essendo
ricorso Pandolfo al papa per aiuto, non
ne riportò se non de' rimproveri, per
avere mancato ai patti. Nè i Fiorentini si
vollero mischiare ne' fatti di lui. Vi
restavano i Veneziani, creduti protettori
del Malatesta. Ma, oltre al trovarsi eglino
impegnati in questi tempi nella guerra
del Friuli, erano essi disgustati per la
morte data dai Malatesti a Martino da
Faenza lor capitano, come accennammo
all'anno 1416. Laonde l'accorto duca
seppe così ben fare, che gl'indusse nel
febbraio dell'anno seguente ad una tregua
<span class="pagenum" id="Page_1032">[1032]</span>
vicendevole per anni dieci, con promettere
i Veneziani di non impacciarsi
negli affari di Pandolfo. Altro dunque
non vi fu che <i>Carlo Malatesta</i> signor
di Rimini, e fratello d'esso Pandolfo, che
gl'inviò in quest'anno un poderoso
aiuto di tre mila cavalli e di molta fanteria,
sotto la condotta di <i>Lodovico Migliorati</i>
signore di Fermo; cosicchè Pandolfo
giunse a formare un'armata di
circa otto mila combattenti. Già il <i>conte
Francesco Carmagnola</i> colle milizie duchesche
era in campagna sul territorio di
Brescia, quando nel dì 8 di ottobre si
azzuffarono gli eserciti nemici. Il valore
e la fortuna del Carmagnola furono
superiori, e vi restò con altri nobili di
conto prigioniere lo stesso signor di
Fermo, al quale poco appresso il duca
non solamente restituì la libertà, ma vi
aggiunse ancora di molti regali. Fu particolare
in <i>Filippo Maria Visconte</i> una
tal magnanimità, e ne vedremo degli
altri esempli. Questa vittoria e la tanto
cresciuta potenza del duca fecero oramai
conoscere al <i>marchese Niccolò</i> d'Este
signor di Ferrara, Modena, Reggio e
Parma che il duca, voglioso di ricuperar
tutto ciò che aveano posseduto i suoi
maggiori, e massimamente il <i>duca Gian-Galeazzo</i>
suo padre, per le due ultime
città gli avrebbe mossa guerra <span class="fnote">[Diario Ferrarese, tom. 24 Rer. Ital.]</span>. Per
ischivarla mosse da saggio un trattato di
accordo, per cui si convenne nel mese di
novembre che il marchese, cedendo al duca
per sette mila fiorini d'oro Parma, riterrebbe
in suo dominio la città di Reggio;
e fu eseguita questa convenzione. Durarono
poi le ostilità del Carmagnola sul
Bresciano, e restò maggiormente bloccata
Brescia dalle armi del Visconte; ma
niuna importante impresa ne seguì nell'anno
presente.
</p>

<p>
Intanto più che mai felicemente procedeva
la guerra de' Veneziani in Dalmazia,
in Friuli e nelle vicinanze <span class="fnote">[Sanuto, Istor. Ven., tom. 22 Rer. Ital.]</span>. Conquistarono
essi Cataro, Traù, Spalatro
<span class="pagenum" id="Page_1033">[1033]</span>
ed altri luoghi in Dalmazia; si rendè loro
la città di Feltro, Spilimbergo, Valvasone
ed altre terre in Friuli. Ma ciò che maggiore
risalto diede all'armi loro fu l'acquisto
della città d'Udine, dove il valoroso
lor generale Filippo degli Arcelli fece
la sua entrata nel dì 7 di giugno. Tralascio
altri progressi dei Veneziani, che in
così poco tempo ricuperarono quasi tutta
la Dalmazia, e divennero per la prima
volta padroni della bella provincia del
Friuli. Allora il patriarca Lodovico, trovandosi
per le sue sconsigliate bravure
spogliato di quel nobile Stato, ricorse a
papa Martino, il quale spedì a Venezia legati
per sostenere gl'interessi del patriarcato.
Ma quei legati non erano cannoni,
e però non fecero breccia alcuna nello
animo de' veneti vittoriosi, che si teneano
ben cara un'estensione sì rilevante della
loro signoria. Fin qui era dimorato in Firenze
il romano pontefice, onorato e servito
da tutti <span class="fnote">[Leonardus Aretinus, Hist., tom. 19 Rer. Ital.]</span>. Accadde, che quando
Braccio venne in quella città, alcuni suoi
fautori attaccarono in diversi canti delle
strade alcuni versi in lode di Braccio e
disprezzo del papa. V'era fra le altre cose:
</p>

<p class="center">
<span class="smcap lowercase">PAPA MARTINO NON VALE UN QUATTRINO.</span>
</p>

<p>
E i ragazzi l'andavano cantando per
le strade. Il papa, in vece di sprezzare,
come fanno i principi di animo grande,
questi latrati plebei, o di cercarne provvedimento
proprio, talmente se ne indispettì,
che fin d'allora determinò di mutare
stanza; e per quanto gli fosse poi
detto, non si potè tenere. Adunque nel dì
9 di settembre <span class="fnote">[Ammirati, Istor. Fiorentina, lib. 18.]</span> si partì di Firenze con
grande onore, e nel dì 20 fu in Siena. Di
là passò a Viterbo, e giunse nel dì 28 a
Roma, dove nel dì 30 fece magnificamente
la sua entrata con plauso di tutto il popolo
romano.
</p>

<p>
<span class="pagenum" id="Page_1034">[1034]</span>
</p>

<hr />
</div>

<div class="chapter">
<h2 class="hidden" id="MCCCCXXI">MCCCCXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxi</span>. Indiz. <span class="smcap lowercase">XIV</span>.</td>
  </tr>
  <tr>
    <td><span class="smcap">Martino V</span> papa 5.</td>
  </tr>
  <tr>
    <td><span class="smcap">Sigismondo</span> re de' Romani 12.</td>
  </tr>
</table>

<p>
Gran copia di aderenti avea <i>Lodovico
III</i> duca d'Angiò nel regno di Napoli <span class="fnote">[Cribell., Vit. Sfort., tom. 19 Rer. Ital.]</span>.
Spezialmente prevaleva la sua autorità
nella Calabria, dove pendevano dai suoi
cenni le città di Cosenza, Bisignano, Rossano,
Santa Severina, San Marco, Crotone,
Policastro ed altre terre, al governo
delle quali inviò <i>Francesco</i> figliuolo di
<i>Sforza</i>. Non erano molte le forze della
<i>regina Giovanna</i> e del <i>re Alfonso</i> per resistere
a questo avversario, sostenuto dal
papa e dall'invitto Sforza. E quand'anche
avessero potuto resistere, ne mancavano
loro per cacciarlo fuori del regno.
Durante dunque il verno fra le maniere
di fortificare la lor fazione, fu creduta la
migliore e più spedita di chiamare in loro
aiuto <i>Braccio</i>, la cui riputazion nel mestier
delle armi era celebre in questi
tempi per tutta l'Italia. Pertanto gli spedirono
l'invito con ingorde promesse di
ricompensa <span class="fnote">[Campanus, Vit. Brachii, tom. 18 Rer. Ital.]</span>. Braccio, dopo aver fatto
il ritroso per maggiormente avvantaggiar
le sue cose, finalmente condiscese a condizione
che la regina lo investisse e metesse
in possesso della città di Capoa e
del suo principato, boccone da principe;
e che il creasse contestabile del regno <span class="fnote">[Bonincont., Annal., tom. 21 Rer. Ital.]</span>.
Tutto gli fu accordato; e dacchè egli ebbe
spedita gente a prendere il possesso di
Capoa, (benchè il Campano sembri credere
ciò seguito più tardi) tutto allegro
cominciò a mettere in ordine e ad accrescere
le sue genti, colle quali in fine si
inviò in persona alla volta del regno di
Napoli, avendo prima voluto sicurezza
dalla regina di ducento mila fiorini d'oro
per pagare le truppe. Essa parte ne fece
sborsare, parte diede per mallevadori i
mercatanti fiorentini <span class="fnote">[Histor. Sicula, tom. 24 Rer. Ital.]</span>. Mentre queste
<span class="pagenum" id="Page_1035">[1035]</span>
cose si trattavano, il re Alfonso, nel mese
di febbraio diede una scorsa al suo regno
di Sicilia, ch'egli non avea peranche veduto.
Sbarcò a Palermo, e poscia andò
visitando Messina e le altre città di quel
fiorito regno: il che fatto, se ne tornò a
Napoli per assistere alla regina contro
gli sforzi di Lodovico d'Angiò e di Sforza.
Entrò ancora nel regno colle sue forze
il prode Braccio, e sulle prime s'impadronì
di Solmona, di Sangro e d'altre
terre. Poscia speditamente marciò ad
Aversa per sorprender ivi, se potea, l'Angioino,
sapendo che Sforza col meglio
dei suoi era lungi di là. Ma non gli andò
fatta. Sforza corse ad Aversa, ed, assicurata
con buon presidio la città, rendè
inutili i disegni dell'avversario. In questi
tempi <i>Jacopo Caldora</i>, uno di quei baroni
che avea prese l'armi contro la regina
Giovanna, ed abbondava di coraggio e di
soldatesche, allorchè Sforza si credeva
di avere in lui il più fedel collegato, venne
a scoprirsi di fede instabile, guadagnato da
Braccio, con cui unì in fine le forze sue:
colpo che sconcertò non poco gl'interessi
di Lodovico d'Angiò e di Sforza. Braccio
intanto col Caldora se n'andò a Napoli,
e vi giunse nel punto che anche il
re Alfonso con bella flotta e buon rinforzo
d'armati nel dì 26 di giugno sbarcò in
quel porto. Incredibile fu in Napoli l'allegrezza
per la venuta di questi campioni,
e favoritissimo fu l'accoglimento fatto a
Braccio dalla regina e dal re.
</p>

<p>
Attendeva in questi tempi <i>papa Martino
V</i>, già restituito a Roma, a dar sesto
a quella città. Ma non sapeva egli digerire,
che la <i>regina Giovanna</i>, senza farne
consapevole il romano pontefice suo sovrano,
non che senza chiederne il consenso,
avesse adottato in figliuolo il re
<i>Alfonso</i>, la cui mente e potenza già gli
facea paura. Molto più si accese di sdegno
allorchè vide <i>Braccio</i> suo vassallo impugnar
le armi contra del duca d'Angiò da
sè favorito, e cominciar la fabbrica di
maggiore ingrandimento, che potea essere
un dì troppo pregiudiziale agli Stati della
<span class="pagenum" id="Page_1036">[1036]</span>
Chiesa. In questi tempi venne il duca di
Angiò a Roma, per rappresentare al papa
lo stato assai dubbioso, se non anche pericoloso,
de' suoi affari, e per chiedere
aiuto. Gli diede il pontefice quel rinforzo
che potè di denaro; ed ordinò a <i>Tartaglia</i>,
che era al suo soldo, di andarsi ad
unire a <i>Sforza</i> con cinquecento cavalli e
qualche fanteria di sua condotta. Scrisse
ancora un breve nel dì 29 di giugno <span class="fnote">[Raynaldus, Annal. Eccles.]</span>
ai signori sì ecclesiastici che secolari del
regno di Napoli, comandando loro di non
pagare alla regina i tributi, e di non ubbidire
ai di lei ministri; ma non tralasciò
intanto di procurare aggiustamento fra
le parti <span class="fnote">[Giornal. Napolet., tom. 21 Rer. Ital.]</span>. A questo fine inviò a Napoli
nel settembre i cardinali di Sant'Angelo
e del Fiesco, che trovarono l'osso troppo
duro; e pare che se ne andassero senza
aver nulla fatto. Il bello era che ne' medesimi
tempi cominciò la regina a pentirsi
di aver chiamato ed adottato il re
Alfonso <span class="fnote">[Bonincontrus, Annal., tom. eod.]</span>, e per via di Bernardo Arcamone
cominciò a trattar segretamente
con Lodovico d'Angiò e Sforza: il che
penetrato dal re Alfonso, gli diede un'incredibil
gelosia. Per questa dubbietà di
animi nulla di riguardevole succedette
nel resto dell'anno fra le due nemiche
armate, le quali, dopo varii movimenti,
saccheggi e scaramuccie, si ridussero ai
quartieri d'inverno. Si credeva ognuno
di goder ivi la quiete <span class="fnote">[Cribell., Vit. Sfortiae, tom. 19 Rer. Ital.]</span>, quando all'improvviso
il re Alfonso e Braccio, per levarsi
l'impaccio della Cerra, luogo già
occupato da Sforza, otto miglia lungi da
Napoli, vi andarono a mettere l'assedio,
e cominciarono colle bombarde ed altre
macchine a bersagliar quella terra. Accorsovi
Sforza con cinquecento cavalli,
vi spinse dentro Santoparente ed altri dei
suoi bravi parenti Cotignolesi con ottanta
cavalli, i quali fecero tal difesa, che, disperando
il re di vincere la pugna, ascoltò
volentieri proposizioni d'accordo. Per
<span class="pagenum" id="Page_1037">[1037]</span>
onor suo fu ritrovato il ripiego che gli
assediati esponessero la bandiera del
papa, per la cui riverenza il re mostrò
di ritirarsi. Scrive bensì il Campano <span class="fnote">[Campanus, Vita Brachii, tom. 19 Rer. Ital.]</span>
che Cerra gli si rendè, ma verisimilmente
in ciò egli prese abbaglio. Soggiornando
intanto il duca d'Angiò e Sforza in
Aversa, e trovandosi con esso loro <i>Tartaglia</i>,
antico nemico, e poco fa divenuto
amico di Sforza, insorsero sospetti di mala
fede contro di lui, e che egli avesse tenuto
intelligenza di un tradimento con Braccio.
Se fossero veri o falsi cotali sospetti, nol
saprei dire. Sappiamo di certo ch'egli fu
preso, e posto ai tormenti, nei quali dicono
che confessò il delitto; laonde gli
fu tagliata la testa. Confessa il Campano
che Braccio trattava male qualunque dei
soldati di Sforza che restasse prigioniere;
regalava all'incontro e rimandava
quei di Tartaglia: stratagemma
forse usato da lui per metterlo in diffidenza
col duca d'Angiò e con Sforza,
siccome infatti avvenne. Ma costò caro
al duca, perchè la maggior parte de' soldati
di Tartaglia, credendo ucciso a torto
il lor condottiere, a poco a poco desertando,
si andarono ad arrolare nel campo
di Braccio.
</p>

<p>
Così andavano gli affari di Napoli;
nel qual tempo <i>Filippo Maria</i> duca di Milano
andava stendendo le ali. La prima
sua impresa nell'anno presente fu contra
di <i>Pandolfo Malatesta</i> signore di Brescia.
Già molte castella di quel distretto
erano in mano del duca, e il <i>conte Carmagnola</i>
con oste poderosa si preparava
a fare del resto. Però, trovandosi troppo
inferiore di forze il Malatesta, e stando
come bloccato e privo di vettovaglie, capitolò
col duca la cessione di quella potente
città <span class="fnote">[Sanuto, Istor. Ven., tom. 22 Rer. Ital. Corio,
Istoria di Milano.]</span> per trentaquattro mila
fiorini d'oro, che gli furono sborsati.
Entrò in Brescia il vittorioso Carmagnola
nel dì 16 di marzo, e Pandolfo
colla testa bassa se ne tornò a casa sua.
<span class="pagenum" id="Page_1038">[1038]</span>
Aveano i maggiori del Visconte signoreggiata
la città di Genova. A Filippo
Maria premeva di non essere da meno;
e però in quest'anno si diede più che mai
a far pratiche per mettervi il piede; e
soprattutto l'animavano all'impresa i
fuorusciti che erano ricorsi a lui. Tra le
speranze dategli da questi, e il trovarsi
non pochi degli stessi abitanti in Genova
o per malevolenza o per invidia contrarii
al governo di <i>Tommaso da Campofregoso</i>,
buona disposizione apparve per
ottenere l'intento. Ordinato dunque un
convenevol esercito sotto il comando
del Carmagnola, venuta la state <span class="fnote">[Johann. Stella, Annal. Genuens., tom. 17
Rer. Ital.]</span>, lo
spedì nel Genovesato, premessa la sfida
contra del Campofregoso. Non tardò Albenga
con altre terre a rendersi. Passò
dipoi l'armata sotto Genova, e ne formò
da ogni parte l'assedio; ed affinchè non
le venisse soccorso per mare, condusse
il duca al suo soldo sette galee di Catalani <span class="fnote">[Ammirato, Istoria Fiorentina, lib. 18.]</span>.
Il Campofregoso, che per l'imminente
bisogno nel dì 27 di giugno, col
consenso de' Genovesi, avea venduto Livorno
ai Fiorentini per cento mila fiorini
d'oro, non omise diligenza per difendere
il suo Stato. Armate ancora sette galee,
comandate da Batista suo fratello, le
spedì incontro ai Catalani. Ma venuti a
battaglia questi legni, ne rimasero sconfitti
i Genovesi, e prigione lo stesso Batista:
colpo che mise la falce alla radice,
e condusse Tommaso a trattar di composizione
col Carmagnola, e per mezzo
suo col duca. Non ebbe difficoltà il duca
di lasciare al Campofregoso il dominio di
Sarzana, purchè consegnasse Genova
alle sue mani, perchè col tempo non
mancano ragioni o pretesti ai conquistatori
di ritorsi quello che per misericordia
han lasciato sul principio. Promise
ancora il duca a Tommaso trenta mila
fiorini d'oro, e quindici mila a Spineta
Campofregoso altro di lui fratello, acciocchè
rendesse la città di Savona, di cui
<span class="pagenum" id="Page_1039">[1039]</span>
era in possesso. Così nel dì 2 di novembre
il Campofregoso non senza lagrime
uscì di Genova, e vi fece la sua
entrata il conte Carmagnola, che ne prese
il possesso a nome del duca, e rimise in
casa tutti i fuorusciti e banditi. Di questo
passo camminava la fortuna del duca di
Milano. Men prosperosa non era quella
de' Veneziani <span class="fnote">[Sanuto, Istor. Ven., tom. 22 Rer. Ital.]</span>. Essi in quest'anno ricuperarono
Drivasto, Antivari, Dulcigno,
e quasi tutto il resto dell'Albania. Presero
ancora nel Friuli alcune poche castella
che avevano resistito fin ora: nella
qual congiuntura Filippo degli Arcelli
Piacentino, valente lor generale, restò
colpito da un verrettone, per cui diede
fine ai suoi giorni. E perciocchè il papa
fece nuove istanze in favore del patriarca
d'Aquileia per la restituzione del Friuli,
quel saggio senato rispose che lo renderebbe
ogni qual volta fosse rimborsato
delle spese della guerra, a cui erano stati
forzati dall'inquieto patriarca. Ascendevano
queste spese a milioni. Però si
venne ad un accordo, per cui fu solamente
lasciata allo stesso patriarca la
città di Aquileia colle castella di San Daniello
e di San Vito. Tutto il rimanente
fu, ed è tuttavia, della repubblica veneta,
con essere cessata tutta la potenza temporale
del patriarca d'Aquileia, il quale
in addietro, dopo il romano pontefice,
era il più ricco prelato d'Italia.
</p>

<hr />
</div>

<div class="chapter">
<h2 class="hidden" id="MCCCCXXII">MCCCCXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxii</span>. Indiz. <span class="smcap lowercase">XV</span>.</td>
  </tr>
  <tr>
    <td><span class="smcap">Martino V</span> papa 6.</td>
  </tr>
  <tr>
    <td><span class="smcap">Sigismondo</span> re de' Romani 13.</td>
  </tr>
</table>

<p>
Anno di pace per l'Italia fu questo,
e però niuno importante avvenimento
viene somministrato alla storia. Veggendo
il pontefice in gran declinazione gli affari
del re <i>Lodovico d'Angiò</i>, e rincrescendogli
ormai di gittar tanto danaro per voler
sostenere un edifizio che da troppe parti
minacciava rovina, prese il partito di
trattare un accordo <span class="fnote">[Giornal. Napolet., tom. 21 Rer. Ital.]</span>. Pertanto di
<span class="pagenum" id="Page_1040">[1040]</span>
nuovo spedì a Napoli i due cardinali legati,
se pure n'erano essi partiti, con
istruzioni nuove, affinchè trovassero temperamento
all'emulazione e guerra dei
due re. <i>Alfonso</i>, oltre alla sua naturale
accortezza, avea in mano di che far
guerra al papa: cioè minacciava tuttodì
di far risorgere il tuttavia vivente Pietro
di Luna, già <i>Benedetto XIII</i>, condannato
dal concilio di Costanza, e di farlo riconoscere
di bel nuovo per papa nell'Aragona,
Sardegna, Sicilia e regno di Napoli.
Perciò fu d'uopo che papa Martino facesse
il latino come volle Alfonso. Indusse
dunque Lodovico d'Angiò nel mese
di marzo a rimettere in mano de' legati
Aversa e Castello-a-mare: luoghi che
poi da lì a qualche tempo furono da essi
cardinali consegnati alla <i>regina Giovanna</i>.
Se ne tornò Lodovico a Roma senza danari,
senza credito, a vivere, come potè,
di ciò che il papa gli diede. Venuto l'aprile,
il re Alfonso andò sotto Sorrento e
Massa, e gli ebbe a patti, volendo che si
rendessero a lui, e non alla regina: azione
che alla medesima dispiacque non poco,
cominciandosi a conoscere che il figliuolo
adottivo s'istradava a far da padrone e
ad occupar la signoria. Ma più se ne
alterò il suo favorito, cioè <i>Ser Gianni Caracciolo</i>
gran senescalco, il quale già mirava
in aria il precipizio dalla sua autorità,
qualora il re Alfonso crescesse nella
potenza e nel comando. Il perchè tanto
egli quanto la regina si diedero sotto
mano a tirare nel loro partito <i>Sforza Attendolo</i> <span class="fnote">[Bonincontrus, Annal., tom. 21 Rer. Ital.]</span>;
anzi persuasero al medesimo
re che util cosa sarebbe il guadagnare
questo insigne capitano, perchè tuttavia
molti conti e baroni del regno tenevano
la fazione angioina, alla quale, con levarle
Sforza, si sarebbono tagliate le
penne maestre <span class="fnote">[Cribell., Vita Sfortiae, tom. 19 Rer. Ital.
Vita Brachii, tom. eod.]</span>. <i>Braccio</i> fu quegli che
ebbe l'incombenza di trattarne, proponendo
un colloquio con esso Sforza. In
fatti, confidato Sforza nell'onoratezza di
<span class="pagenum" id="Page_1041">[1041]</span>
Braccio, animosamente l'andò nella state
a trovar nel suo campo. Rinnovarono
allora questi due valorosi emuli l'interrotta
amicizia, e per due ore ebbero insieme
una conferenza, in cui dicono che
Braccio sinceramente rivelò all'altro le
trame da lui fatte col <i>conte Niccolò Orsino</i>
e con <i>Tartaglia</i> contra di lui. Quivi
ancora fu conchiuso che Sforza fosse
rimesso in grazia di Giovanni e d'Alfonso,
cedendo loro l'importante luogo
della Cerra. Ciò fatto, si restituì Braccio
sollecitamente a Perugia, invogliato di
sottoporre al suo impero Città di Castello,
dove era invitato dai fuorusciti.
Comparve d'avanti a quella città colle
sue milizie, e giacchè i Fiorentini, suoi
singolari amici, chiudevano gli occhi alle
di lui conquiste, ne imprese l'assedio. Si
sostennero que' cittadini finchè videro
tutto preparato per un generale assalto,
ed allora esposero bandiera bianca; e
così Braccio n'entrò senza maggiore
sforzo in possesso. Scrive il Buonincontro,
ed è seco Leodrisio Crivello, che in
tal congiuntura Braccio fece un'irruzione
in quel di Norcia, e poi del Lucchese,
ricavandone grandi somme d'oro.
Ma, per conto del tempo, può essere che
s'ingannino. Abbiamo già veduto appartenere
agli anni addietro il danno da lui
recato a que' due territorii. Intanto perchè
la peste era entrata in Napoli, e la
regina col re Alfonso ritiratasi a Gaeta,
quivi soggiornava colla sua corte, Sforza
si portò colà, e fu ben ricevuto sì da lei,
come dal gran senescalco Caracciolo.
Non così dal re Alfonso, che in questo
prode uomo trovava un impedimento ai
disegni della sua ambizione. Le apparenze
dell'accoglimento fattogli da esso
re furono belle, ma si stette poco a scoprire
ch'egli il mirava di mal occhio; e
però tanto più la regina e il Caracciolo
si strinsero collo stesso Sforza. Andavano
pertanto ogni giorno più crescendo
le loro gelosie, ed erano da amendue le
parti gli animi turbati; laonde fu di mestieri
venire ad una composizione, per
<span class="pagenum" id="Page_1042">[1042]</span>
cui si dichiarò che Sforza servisse di
difensore del regno non meno alla regina,
che al re, ed egli fosse tenuto a
prendere le armi pel primo d'essi che
il chiamasse in suo aiuto. Dopo di che
Sforza colle sue genti andò a passare il
verno a Villafranca presso Benevento, e
poscia alla città di Troia.
</p>

<p>
Altro non si sa che facesse in questo
anno <i>Filippo Maria</i> duca di Milano, se
non empiere di sospetti i rettori di Firenze <span class="fnote">[Ammirati, Istor. Fiorent., lib. 18.]</span>
sì per l'acquisto fatto di Genova,
come per gli altri patti stabiliti
con <i>Tommaso da Campofregoso</i>, che non
potesse vendere se non ai Genovesi Sarzana.
Teneva inoltre al suo soldo <i>Angelo
dalla Pergola</i>, rinomato condottier di
armi, che stanziava in questi tempi col
suo corpo di gente su quel di Bologna.
Crebbero perciò le gelosie de' Fiorentini,
gente che sapea adoperare il
microscopio negli affari del mondo. Venuto
in oltre a morte nel dì 25 di gennaio <span class="fnote">[Annales Foroliviens., tom. 22 Rer. Ital.
Ammirat., ubi supra. Poggius, Hist., lib. 5, tom. 20
Rer. Ital.]</span>
<i>Giorgio Ordelaffi</i> signore di
Forlì, con lasciar successore nel dominio
<i>Tebaldo</i> suo figliuolo in età d'anni nove,
la cui tutela fu assunta da Lucrezia sua
madre, figliuola di <i>Lodovico Alidosio</i> signore
d'Imola; corse a mischiarsi negli
interessi di quella città il duca di Milano.
Di più non ci volle per accrescere
sempre più le gelosie de' Fiorentini; e
però, quantunque il duca spedisse a Firenze
ambasciatori per dissipare queste
ombre, e proporre una lega, nulla ne
seguì. Rincrebbe ancora ai Fiorentini
l'aver esso duca trattata e conchiusa
lega col cardinale legato di Bologna. Nel
dicembre di quest'anno inviò il medesimo
duca per governatore di Genova <span class="fnote">[Johannes Stella, Annal. Genuens., tom. 17
Rer. Ital.]</span>
il valoroso suo generale <i>conte Carmagnola</i>,
ed intanto attendeva a far gente:
lo che mise in sospetto anche i Veneziani.
<span class="pagenum" id="Page_1043">[1043]</span>
Scrive il Sanuto <span class="fnote">[Sanuto, Istor. Venet., tom. 22 Rer. Ital.]</span> che Asti, non so
come, venne in quest'anno in potere di
esso duca. Merita eziandio di esser fatta
menzione che nell'anno presente si cominciarono
per la prima volta a vedere
in Italia i cingani o cingari, gente
sporca ed orrida di aspetto, che contava
di molte favole della sua origine, fingeva
di andare a Roma a trovare il papa, e
che intanto viveva di ladronecci. Capitarono
costoro a Bologna <span class="fnote">[Cronica di Bologna, tom. 18 Rer. Ital.]</span> nel dì 18
di luglio, e poscia a Forlì <span class="fnote">[Chronic. Foroliviens., tom. 19 Rer. Ital.]</span> col loro
capo, a cui davano il titolo di duca. Motivo
oggidì potrà essere di ridere, se
dirò che costoro diceano d'avere per
patria l'Egitto, che il re d'Ungheria,
dopo aver presa la lor terra, volle che
andassero nello spazio di sette anni pellegrinando
pel mondo. Spacciavano le
lor donne l'arte d'indovinare; e chiunque
si dimesticava di farsi strologar da
esse, vi lasciava il pelo. Sappiamo altronde
che questa canaglia si sparse per
la Germania, e andò fino in Inghilterra,
e tuttavia ne dura la semenza in Italia.
Furono in quest'anno travagliate dalla
peste molte città d'Italia. Niuna buona
guardia, come ho detto altrove, si faceva
allora dai disattenti Italiani per impedire
l'ingresso o tagliare il corso a questo
morbo micidiale; e però, entrato in
un luogo, agevolmente si dilatava per
gli altri.
</p>

<hr />
</div>

<div class="chapter">
<h2 class="hidden" id="MCCCCXXIII">MCCCCXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxiii</span>. Indiz. <span class="smcap lowercase">I</span>.</td>
  </tr>
  <tr>
    <td><span class="smcap">Martino V</span> papa 7.</td>
  </tr>
  <tr>
    <td><span class="smcap">Sigismondo</span> re de' Romani 14.</td>
  </tr>
</table>

<p>
Se crediamo al Rinaldi <span class="fnote">[Raynaldus, Annal. Eccles.]</span>, terminò
i suoi giorni in quest'anno <i>Pietro di Luna</i>,
già antipapa <i>Benedetto XIII</i>, ostinato
nello scisma, e sprezzatore dei decreti e
delle censure della Chiesa universale
raunata nel concilio di Costanza. Morì
nella fortezza di Paniscola nel regno di
<span class="pagenum" id="Page_1044">[1044]</span>
Valenza; e l'avviso di sua morte avrebbe
recata somma allegrezza a papa Martino
e alla corte romana, se non fosse
soppraggiunta un'altra nuova, che i due
soli restanti cardinali di lui aveano osato
di eleggere un nuovo antipapa, cioè
<i>Egidio Mugnos</i> o Mugnone, canonico di
Barcellona, a cui diedero il nome di
<i>Clemente VIII</i>. Ma il Rinaldi anticipò
di un anno la morte di costui, e però
dirò il resto all'anno seguente. Basterà
per ora sapere che <i>Alfonso re d'Aragona</i>
quegli fu che per suoi politici motivi
tenne sempre vivo l'antipapato di Pietro
di Luna per avere uno spauracchio da
valersene contra di papa Martino, a cui
non cessava di chiedere esenzioni e grazie.
Anche nell'anno presente fece egli
istanza per l'investitura del regno di
Napoli, giacchè la <i>regina Giovanna</i> l'avea
adottato per figliuolo. Ma non mancò
fermezza al pontefice per negargliela,
asserendo egli di non poter far questo
torto a <i>Lodovico d'Angiò</i>, a cui competevano
giusti titoli sopra quel regno. Avea
esso pontefice, per adempiere i decreti
del concilio di Costanza, intimato
il concilio generale da tenersi in questo
anno a Pavia. E in effetto si diede principio
a quella sacra assemblea in essa
città, ma con meschino concorso di prelati.
Entrata colà la peste, fu il concilio
trasferito a Siena. Neppur quivi andò
innanzi, siccome diremo, perchè il suddetto
re volea mettere in campo le pretensioni
di Pietro di Luna per far dispetto
al papa: lo che obbligò papa Martino
a differire a miglior tempo la tenuta
del destinato concilio. Di questa sua perversa
politica s'ebbe ben presto a pentire
Alfonso. Quanto più in questo principe
cresceva l'avidità d'impadronirsi
del regno di Napoli, tanto più egli scorgeva
crescere la diffidenza della regina,
ed essergli contrario il gran senescalco
Caracciolo. Ora, giacchè buona parte del
regno per valore di <i>Braccio</i> era venuta
alla di lui divozione, determinò di fare
il resto col mezzo della violenza, e di
<span class="pagenum" id="Page_1045">[1045]</span>
ridurre la <i>regina Giovanna</i> nello stato
in cui già la vedemmo sotto <i>Jacopo conte</i>
della Marca. Gli storici a lui parziali
attribuiscono la risoluzione alle insolenze
e ai maligni consigli del suddetto
gran senescalco Caracciolo, che ruppe
ogni buona armonia fra lui e la regina <span class="fnote">[Giornal. Napol., tom. 21 Rer. Ital. Cribell.
Vit. Sfort., tom. 19 Rer. Ital.]</span>.
Fatto dunque chiamare a sè il
medesimo Caracciolo, benchè vi andasse
armato di salvocondotto, pure il trattenne
prigione nel dì 22 di maggio, ed
immediatamente cavalcò al castello di
Capuana per far lo stesso giuoco alla regina,
che ivi dimorava. Per buona fortuna
prevenuta essa da un segreto avviso
di un suo familiare dell'imminente pericolo,
ebbe tempo di far chiudere la porta
del castello in faccia ad Alfonso, e non
tardò a spedir più messi l'un dietro
all'altro, a <i>Sforza</i>, allora dimorante fuor
di Napoli a Mirabello, implorando il suo
aiuto. Diede alle armi Sforza, e, raunati
quanti potè de' suoi, si mise in viaggio
alla volta di Napoli, e, giunto al Formello,
trovò circa quattro mila tra cavalli
e fanti del re Alfonso, inviati per
impedirgli il passo. Erano gli Aragonesi
tutti ben a cavallo, tutti superbamente
vestiti, e superiori troppo di numero,
perchè quei di Sforza si trovavano mal
vestiti, e con cavalli magrissimi, e poco
più di mille tra fanti e cavalli. Pure egli
animosamente si spinse innanzi, ed attaccò
la zuffa nel dì 30 di maggio. Fu
atroce, fu lungo il combattimento; ma
finalmente essendo sbaragliati gli Aragonesi,
circa cento venti dei più nobili,
oltre a moltissimi ordinarii soldati, rimasero
prigionieri; di modo che quei di
Sforza si rimisero bene in arnese sì di
abiti che di cavalli e d'armi.
</p>

<p>
Dopo sì lieto successo <i>Sforza</i> si presentò
alla regina, che l'accolse come
suo angelo tutelare, e nel castello rassegnò
tutti i prigioni. Poscia, senza perdere
tempo, marciò colle sue genti alla volta
d'Aversa, dove trovò quel vice-castellano
<span class="pagenum" id="Page_1046">[1046]</span>
catalano <span class="fnote">[Bonincontrus, Annal., tom. 21 Rer. Ital.]</span>, il quale, sbigottito per la
nuova della rotta data al re suo padrone,
oppure guadagnato con quattro mila
fiorini, da lì a non molto capitolò la
resa di quella città. Ora, mentre Sforza
stava a quell'assedio, giunsero nel dì
11 di giugno a Napoli otto navi grosse
e ventidue galee di <i>Alfonso</i>, nelle quali
destinava il re di mandar la <i>regina Giovanna</i>
prigioniera in Catalogna <span class="fnote">[Cronica di Sicilia, tom. 24 Rer. Ital.]</span>. Ne
fu avvertito Sforza, e spedì tosto Foschino
Attendolo con cinquecento cavalli
a fin d'impedire lo sbarco; ma non bastò
la resistenza di così piccolo numero di
gente a sostener la forza troppo superiore
dei Catalani, i quali entrarono
nella città. Neppur lo stesso Sforza, che
colà arrivò il giorno seguente, contuttochè
bravamente combattesse più ore,
potò respignerli; anzi toccò a lui d'abbandonar
Napoli, e di ritirarsi nei borghi,
dove si accampò. In questa occasione il
<i>re Alfonso</i>, per intimorire ed occupare
i Napoletani, temendo che si sollevassero,
bruciò quella parte della città che è
contigua al Castello Nuovo. Allora Sforza,
veggendo in istato sì pericoloso gli affari,
tratta fuori del castello di Capuana
la regina, la condusse alla Cerra, e di
là ad Aversa. Col cambio poi di varii dei
suoi prigionieri riscattò <i>Ser-Gianni Caracciolo</i>,
il quale non lasciò per questo
il suo mal animo verso del benefattore
Sforza; al contrario della regina, la quale
per ricompensa donò a Sforza Trani e
Barletta, due città della Puglia. Tornato
che fu il gran senescalco alla corte in
Aversa, la <i>regina Giovanna</i>, preso consiglio
da lui, da Sforza e da varii giurisconsulti,
dichiarò il <i>re Alfonso</i> decaduto
dal diritto della figliuolanza per colpa
della sua ingratitudine, ed elesse per
suo figliuolo <i>Lodovico duca d'Angiò</i>, il
quale usava anche il titolo di re, allora
abitante in Roma. Venne il duca ad
Aversa a trovar la regina, che l'accolse
con buon cuore; ma intanto il castello
<span class="pagenum" id="Page_1047">[1047]</span>
di Capuana si rendè al re Alfonso; con
che egli restò interamente padrone di
Napoli. Con tutto ciò, perchè l'adozione
del suo avversario, pubblicata per tutta
l'Europa, facea gran rumore, e chiaro
appariva che vi avea avuta mano <i>papa
Martino</i>, Alfonso, diffidando del popolo
di Napoli, pensò di tornarsene in Catalogna;
e tanto più, perchè era minacciato
di guerra in quelle parti per la nemicizia
dei Castigliani, e in oltre s'udiva
allestirsi in Genova un gagliardo stuolo
di legni contra di lui per ordine di <i>Filippo
Maria duca</i> di Milano, che dianzi
s'era collegato colla regina Giovanna
e con papa Martino. Pertanto mandò
lettere a <i>Braccio</i>, ch'era allora all'assedio
dell'Aquila, pregandolo di venir colle
sue forze a Napoli; ma Braccio, che
avea altri disegni, sperando di far sua
la ricca città dell'Aquila, muovere non
si volle, e solamente gl'inviò <i>Jacopo
Caldora</i> con un corpo di gente che parve
bastante unito coi Catalani a tenere in
freno i Napoletani <span class="fnote">[Giornal. Napol., tom. 21 Rer. Ital. Cribellus,
Vit. Sfortiae, tom. 19 Rer. Ital. Bonincontrus,
Annal., tom. 18 Rer. Ital.]</span>. Ora il re Alfonso
nel dì 15 d'ottobre, avendo lasciato per
governatore di Napoli l'infante <i>don Pietro</i>
suo fratello, con dieciotto galee si mise
in mare, e nel viaggio prese e saccheggiò
l'isola d'Ischia. Fece ancora di peggio.
Nel passare avanti a Marsilia, città
allora del duca d'Angiò nemico suo,
per vendicarsi di lui, all'improvviso
tentò un'impresa che parve temeraria,
eppure gli riuscì: tanto era egli ardito e
sprezzator de' pericoli. Se ne stavano i
Marsiliesi senza guardia, perchè senza
apprension di nemici all'intorno, quando
ecco Alfonso sopravvenir colla sua flotta,
rompere la catena del porto, sorprendere
quanti legni ivi si trovarono,
ed attaccato il fuoco a parte della città,
mettere tal terrore in essa, che il popolo
corso all'armi non potè durarla contro
di lui. Per tre giorni andò tutta a sacco
quella ricca città; immensa fu la preda,
<span class="pagenum" id="Page_1048">[1048]</span>
e fra le altre cose tutti i vasi preziosi
delle chiese, e tutte le reliquie del corpo
di san Lodovico vescovo furono asportate
a Barcellona e Valenza, verso dove
Alfonso continuò il suo viaggio, perchè
conobbe di non poter tenere quella città.
</p>

<p>
Vegniamo ora a <i>Braccio da Montone</i> <span class="fnote">[Campanus, Vit. Brachii, tom. 19 Rer. Ital.]</span>.
Dacchè egli si vide in pieno possesso
della nobil città di Capoa e del suo
riguardevol principato, siccome uomo
pien di grandi idee, e che, appena salito
un gradino, pensava a montare più allo,
rivolse gli occhi, siccome dicemmo, alla
ricca città dell'Aquila; e perchè questa
si dichiarò del partito della regina contra
del re Alfonso, bella occasione parve a
lui questa d'impadronirsene, con isperanza,
avuta che l'avesse, di non dimetterla
sì presto, anzi di aggiugnerla al suo
principato. Ne imprese dunque l'assedio,
ma con trovare quel popolo risoluto di
difendersi. E perchè egli per soggiogare
una terra si ritirò di là per alquanti dì,
lasciò campo a quei cittadini di premunirsi
ben di viveri, e di rimettere in buono
stato le fortificazioni della loro città. Però,
tornatovi sotto, con più ardore la strinse;
e trovando inutili, anzi dannosi, gli assalti,
si preparò in fine a vincerla colla
fame. Intanto gli Aquilani con varie lettere
e messi imploravano aiuto dalla <i>regina
Giovanna</i>. La commiserazione di
quel popolo fedele, e più la conservazione
di sì importante città per proprio interesse,
furono pungenti sproni alla regina
per accudir con vigore a preparare il soccorso.
Fu mosso <i>Sforza</i> a questa impresa
non meno dalle di lei premure, che dalla
antica sua emulazione verso di Braccio.
Però, quantunque il verno imminente invitasse
le milizie al riposo, egli chiamò il
figliuol <i>Francesco</i> dalla Calabria, Foschino,
Michele e gli altri suoi fidi Cotignolesi
colle loro truppe, e si mise in marcia
alla volta dell'Aquila con quel successo
che si vedrà all'anno seguente. Scrive il
Crivelli <span class="fnote">[Cribell., Vit. Sfortiae, tom. 19 Rer. Ital.]</span> avere <i>Filippo Maria duca</i> di
<span class="pagenum" id="Page_1049">[1049]</span>
Milano già fatto negozio per tirare lo
stesso Sforza al suo servigio, e sostituirlo
nel generalato al <i>conte Carmagnola</i>, il
quale già vacillava nella grazia del duca;
e che Sforza avea accettato l'impiego di
consenso del papa e della regina, pensando
di portarsi a Milano, dacchè avesse
liberata l'Aquila. Non so io immaginare
ch'egli volesse abbandonare il servigio
della regina per altra cagione che per
vedersi tuttavia malvoluto e perseguitato
dal gran senescalco Caracciolo. Erasi,
come già dissi, collegato esso duca di Milano
col papa e colla regina Giovanna <span class="fnote">[Johann. Stella, Annal. Genuens., tom. 17
Rer. Ital.]</span>.
Alle istanze loro fece egli allestire in Genova
una poderosa flotta di tredici galee,
e di altrettante navi con altri legni, non
senza querele de' Genovesi, perchè questo
armamento costò a quella comunità ducento
mila genovine. Con questa flotta,
nel dì 14 di novembre, si unirono sei
galee e una galeotta del <i>re Lodovico</i> di
Angiò, armate di Provenzali, e due altre
alle di lui spese si armarono in Genova.
Quando si credeva che ammiraglio di
essa flotta avesse da essere l'invitto conte
Francesco Carmagnola governatore allora
di Genova, arrivò colà, spedito dal
duca per comandarla il <i>conte Guido Torello</i>:
del che ognuno si stupì e dolse
non poco. A noi sono ignoti i motivi per
li quali s'era raffreddato l'amore del
duca verso del Carmagnola, mirabile condottier
d'armi, a cui principalmente dovea
esso duca l'esaltazione sua. Certo è
che di questa diffidenza e di tal trattamento
si dolse e sdegnò oltre misura il
Carmagnola, nè tarderemo molto a vederne
gli effetti. Non si dee tacere che
prima di questi tempi lo stesso duca, siccome
principe che macinava sempre pensieri
di maggiore ingrandimento, cominciò
ad imbrogliar la quiete della Romagna.
Già vedemmo dopo la morte di <i>Giorgio
Ordelaffo</i> signore di Forlì preso il
comando di quella città da Lugrezia figliuola
del signor d'Imola a nome di
<span class="pagenum" id="Page_1050">[1050]</span>
<i>Tebaldo</i> suo picciolo figliuolo <span class="fnote">[Annales Foroliviens., tom. 22 Rer. Italic.
Chron. Foroliviens., tom. 19 Rer. Ital.]</span>. S'aveano
a male i Forlivesi che gl'Imolesi concorsi
colà in folla facessero addosso a
loro i padroni. S'ebbe anche a male il
duca di Milano, che Lugrezia non si volesse
dipartire dall'amicizia de' Fiorentini,
e passar nella sua lega. Laonde, nel dì 14
di maggio, il popolo di Forlì si mosse a
rumore, prese le porte e le fortezze della
città, e mise sotto buona guardia la suddetta
Lugrezia, la qual poi ebbe la maniera
di ritirarsi a Forlimpopoli, con aver
fatto credere di voler consegnare quella
terra alle genti del duca di Milano. Allora
i Forlivesi chiamarono in aiuto le genti
d'esso duca, comandate da <i>Angelo dalla
Pergola</i>, le quali, entrate in quella città,
fecero finta d'andarvi a nome del papa,
oppure di <i>Niccolò marchese</i> di Ferrara, e
di guardarla pel fanciullo Tebaldo. Certo
è che allora il papa e il duca passavano
di buona intelligenza fra loro. Diedero
perciò all'armi i Fiorentini <span class="fnote">[Ammirati, Istor. Fiorentina, lib. 18.]</span>; e preso
per loro generale, nel dì 23 d'agosto,
<i>Pandolfo Malatesta</i> signore di Rimini, lo
spedirono in Romagna con assai forze
per sostenere il partito di Lucrezia. Tacque
l'Ammirati, ma non tacquero già
gli Annali di Forlì, nè Andrea Biglia <span class="fnote">[Billius, Hist., pag. 63, tom. 19 Rer. Ital.]</span>,
che nel dì 6 di settembre il popolo di
Forlì con presidio duchesco mise in rotta
le genti dei Fiorentini, con farne prigioniera
la metà d'esse: lo che fece maggiormente
divampar la guerra tra il duca
e i Fiorentini, i quali cercarono allora di
collegarsi coi Veneziani <span class="fnote">[Sanuto, Istor. Venet., tom. 22 Rer. Ital.]</span>. Spedirono
per questo ambasciatori a Venezia; ma
non trovarono favorevole alle lor dimande
<i>Tommaso Mocenigo</i> doge, uomo vecchio
ed amante della pace. Curiosissime
sono le aringhe di questo doge, rapportate
dal Sanuto, perchè ci fan tra le altre
cose vedere qual fosse allora l'opulenza
dell'inclita città di Venezia, e quali le
<span class="pagenum" id="Page_1051">[1051]</span>
forze di cadauno dei principi che allora
signoreggiavano in Italia. Ma poco stette
a terminare la gloriosa sua vita il doge
suddetto, essendo venuto a morte nell'aprile
di quest'anno, e in suo luogo fu
eletto <i>Francesco Foscaro</i>, personaggio inclinato
alla guerra.
</p>

<hr />
</div>

<div class="chapter">
<h2 class="hidden" id="MCCCCXXIV">MCCCCXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxiv</span>. Indizione <span class="smcap lowercase">II</span>.</td>
  </tr>
  <tr>
    <td><span class="smcap">Martino V</span> papa 8.</td>
  </tr>
  <tr>
    <td><span class="smcap">Sigismondo</span> re de' Romani 15.</td>
  </tr>
</table>

<p>
Si sciolse in quest'anno il concilio
generale, cominciato con poco concorso
in Siena, per varie difficoltà quivi insorte <span class="fnote">[Raynald., Annal. Eccles.]</span>;
laonde <i>papa Martino</i> determinò
che il medesimo si avesse a celebrare da
lì a sette anni in Basilea. Nell'anno presente <span class="fnote">[Vita Martini V, P. II, tom. 3 Rer Ital.
Mariana, Histor., et alii.]</span>
diede veramente fine al suo
vivere l'ostinato Pietro di Luna, cioè
l'antipapa <i>Benedetto XIII</i>. L'età di novant'anni,
a cui era giunto, ci porge
motivo di credere che non da veleno,
come corse voce, ma dai troppi anni procedesse
la morte sua. A lui fu da due
soli anticardinali dato per successore
Egidio Mugnos o Mugnone, canonico; e
costui, tutto che ridicolo pontefice, non
lasciò di crear nuovi cardinali, e di
esercitar le funzioni da papa: tutto per
suggestione di <i>Alfonso re d'Aragona</i>, il
quale, col mantener quest'idolo, volea
tenere in apprensione il pontefice Martino
V, e ricavarne a suo tempo dei vantaggi.
Ma fra le cose che maggiormente
angustiavano l'animo d'esso pontefice,
era il duro assedio della città dell'Aquila,
continuato già per più mesi da <i>Braccio</i>
suo nemico, temendosi oramai la
caduta di quella città nelle di lui mani.
Se ciò succedeva, Roma sarebbe venuta
a restar come bloccata da Braccio, uomo
non mai sazio d'acquisti, e padrone
dall'una parte di Perugia e d'altre città,
e dall'altra di Capoa, dell'Aquila e di
altri luoghi. Pertanto papa Martino,
<span class="pagenum" id="Page_1052">[1052]</span>
oltre al sollecitare continuamente la <i>regina
Giovanna</i> e <i>Sforza</i> al soccorso,
inviò anche ad esso Sforza tutti gli aiuti
di gente armata che egli potè raunare.
Erasi dunque mosso questo prode capitano
coll'esercito suo verso la metà di
dicembre dell'anno precedente con ferma
speranza di giugnere a tempo alla
liberazion dell'Aquila <span class="fnote">[Cribell., Vit. Sfortiae, tom. 19 Rer. Ital.]</span>; e nel cammino
avea sottoposti al suo volere Lanzano
ed Ortona, dove celebrò la festa
del santo Natale. Quivi, dato riposo alla
armata, nel dì 4 del gennaio dell'anno
presente al dispetto del verno marciò
con tutta la gente innanzi per passare il
fiume Pescara, là dove sbocca nel mare.
Valicò egli intrepidamente quelle acque
insieme con <i>Francesco</i> suo figliuolo, seguitato
da quattrocento cavalli, coi quali
esso Francesco mise in rotta un corpo
di nemici posto alla riva opposta. Intanto,
essendosi ingrossato il fiume pel flusso
del mare vicino, il resto dell'armata si
fermò, non osando passare. L'impaziente
Sforza, dopo averli colla voce e colla
mano indarno chiamati, di nuovo spinse
il cavallo nel fiume per tornare di là, ed
animar col suo esempio gli altri al passaggio.
Ma ritrovandosi in mezzo all'acqua,
e veggendo uno dei suoi uomini di
armi, oppure un suo caro paggio, che nel
voler passare s'affogava, si indirizzò per
dargli aiuto. E già l'avea preso colla
man destra per sollevarlo, quando al
suo cavallo vennero meno i piedi di dietro,
se pur non cadde in un gorgo; e
Sforza armato, come era, piombò al
basso, e quivi lasciò la vita, senza che
mai più si trovasse il cadavero suo, che
probabilmente fu rotolato nel mare. E
questo miserabil fine fece <i>Sforza Attendolo</i>
da Cotignola, che da basso stato era
salito pel suo raro valore ad un'insigne
potenza, e al credito d'uno dei primi generali
d'armi che s'avesse allora l'Italia.
Lasciò dopo di sè molti figliuoli, bastardi
la maggior parte, fra' quali Francesco
superò col tempo di gran lunga la
<span class="pagenum" id="Page_1053">[1053]</span>
gloria del padre. Per la morte sua restò
scompigliato ogni disegno di quell'esercito.
<i>Braccio</i> stesso, che si trovava allora
a Chieti, e, inteso il passaggio di
Sforza, già s'era posto in viaggio senza
volerlo aspettare, dacchè ricevè la nuova
della morte di lui, più che mai vigoroso
tornò a strignere d'assedio la città dell'Aquila.
</p>

<p>
Ora Francesco figliuolo di Sforza
dopo la perdita del padre volle accorrere
alla guardia delle città e terre già possedute
da esso suo genitore, e, lasciato
un sufficiente presidio in Ortona, frettolosamente
col resto dell'esercito si portò
a Benevento; e, trovato che non v'era
novità, andò ad Aversa. Quivi con tenerezza
e distinzione fu accolto dalla <i>regina
Giovanna</i>, la quale, per tener vivo il nome
del padre, al cui valore ella era tanto
obbligata, ordinò ch'egli da lì innanzi
s'intitolasse <i>Francesco Sforza</i>; e dopo
avergli confermati i dominii del padre,
e datagli buona somma di danaro da
pagar le milizie, l'animò a proseguir le
cominciate imprese in difesa della sua
corona. Intanto era giunta in quelle vicinanze
in favore d'essa regina la poderosa
flotta genovese, ben provveduta di
gente brava e guerriera, che il Crivello <span class="fnote">[Cribell., Vit. Sfortiae, tom. 19 Rer. Ital.]</span>
fa consistere in quattordici vascelli,
ventitrè galee, tre galeotte, oltre ad altri
legni minori. La prima impresa <span class="fnote">[Giornal. Napol., tom. 21 Rer. Ital.]</span> fu di
impadronirsi di Gaeta città ricchissima in
quei tempi, dove fecero gran bottino.
Ebbero dipoi Procida, Castello-a-mare,
Vico, Sorrento, Massa ed altri luoghi. Ciò
fatto, si presentarono per mare davanti a
Napoli; nel qual tempo anche Francesco
Sforza col <i>duca di Sessa</i> e <i>Luigi da San
Severino</i>, e con parte delle soldatesche
già militanti sotto Sforza suo padre, che
volentieri si ridussero sotto le bandiere
del figliuolo, si accampò sotto la medesima
città. <i>Jacopo Caldora, Berardino dalla
Corda</i> degli Ubaldini, <i>Orso Orsino</i> ed altri
capitani sotto l'infante <i>don Pietro</i>, fratello
<span class="pagenum" id="Page_1054">[1054]</span>
del <i>re Alfonso</i>, valorosamente difendeano
la città. Ma Berardino, preso il pretesto
che non correano le paghe, con
licenza dell'infante se ne ritornò a Braccio.
La ritirata di questo condottier
d'armi, e il vedere che gli altri Italiani
erano spesso a parlamento con quei di
fuori, fecero talmente montare in collera
l'infante, che determinò di bruciar Napoli.
E l'avrebbe fatto, se Jacopo Caldora
e Cola Sottile non se gli fossero opposti
colle buone e colle brusche, tanto che
depose quella crudel risoluzione. Da lì innanzi
don Pietro non si fidò più del Caldora,
e questi, accortosi di essere in pericolo,
segretamente trattò accordo col <i>conte</i>
Guido Torello. Perciò nel dì 12 d'aprile,
aperta una porta di Napoli, vi entrarono
le schiere genovesi e quelle della regina
Giovanna, facendo prigionieri non pochi
Aragonesi e Catalani, ma senza inferir
danno ai Napoletani. Ciò fatto, misero
l'assedio al castello di Capuana, che pochi
giorni si tenne e si rendè con buoni
patti. Passarono poi sotto Castello Nuovo,
dove si era ritirato l'infante don Pietro.
Gran festa fu fatta per tale acquisto da
chiunque amava la regina; ed allora il
giovine <i>Lodovico duca</i> d'Angiò a nome di
essa entrò in Napoli. Ma Guido Torello
colla flotta genovese, perchè la regina si
trovava troppo sprovveduta di danaro da
soddisfare al soldo e mantenimento di essi
Genovesi, se ne partì <span class="fnote">[Johann. Stella, Annal. Genuens., tom. 17
Rer. Ital.]</span>, e nel dì 26 di
maggio con gran gloria pervenuto a Genova,
quivi disarmò. Fu nella suddetta
occasione, che avendo il Torello conosciuto
di vista <i>Francesco Sforza</i>, giovane,
che per tempo mostrava tutte le disposizioni
a riuscir quello che poscia divenne
col darne vantaggiosa relazione a <i>Filippo
Maria duca</i> di Milano, l'invogliò di prenderlo
ai suoi servigi, siccome più innanzi
vedremo.
</p>

<p>
Correva già il tredicesimo mese che
durava l'assedio dell'Aquila, assedio famoso
e minutamente descritto da un
<span class="pagenum" id="Page_1055">[1055]</span>
rozzo sì, ma veridico poeta di quella
città, ch'io ho dato alla luce nel tomo VI
delle mie Antichità Italiane, sostenendosi
con valore e costanza memoranda, non
ostante la fame, da que' cittadini contro
tutti gli sforzi di Braccio da Montone. Il
<i>conte Antoniuccio dall'Aquila</i> fece delle
maraviglie in difesa della patria. Tanto
il pontefice <i>Martino</i>, quanto la regina premevano
forte per soccorrere quell'afflitta
città; ed amendue, avendo unite
quante forze poterono, le spedirono alla
volta dell'Aquila. Generale di questa armata
fu scelto <i>Jacopo Caldora</i>; sotto di
lui militavano <i>Francesco Sforza</i> colle milizie
sforzesche, <i>Lodovico Colonna</i> colle
pontificie, <i>Luigi da San Severino, Niccolò
da Tolentino</i> ed altri capitani assai rinomati.
Arrivò il Caldora con tutti i suoi
alla cima della montagna, da dove si scopriva
l'assediata città dell'Aquila e il
campo nemico. <i>Braccio</i>, a cui era giunto
con grosso rinforzo di gente <i>Niccolò Piccinino</i>,
o perchè superbo si facesse beffe
dell'esercito nemico, oppure perchè si
figurasse, lasciandoli calar tutti al piano,
d'averli come in pugno, non volle che si
facesse un passo per assalirli nella scesa
del monte, ancorchè i suoi capitani gli
rappresentassero la facilità di sbaragliarli
nelle vie strette di essa montagna.
A chi Dio vuol male gli leva il senno.
Disposta la fanteria in certi siti con ordine
di non muoversi, s'egli non ne dava
il segno, colla cavalleria si fece incontro
all'armata nemica, già pervenuta al piano <span class="fnote">[Corio, Istor. di Milano.]</span>.
Attaccatasi la terribil battaglia
nel dì 2 di giugno, per più ore si combattè
con vicendevole strage di uomini
e cavalli. Era stato lasciato il Piccinino
con alcune squadre alla guardia della
città, affinchè gli Aquilani non uscissero;
ma veggendo egli i suoi o piegare o stanchi
pel tanto menar delle mani, non si potè
contenere, ed, abbandonato il posto, entrò
anch'egli colla sua gente nel fiero conflitto.
Fu questo la rovina dell'esercito
di Braccio; imperocchè il popolo dell'Aquila
<span class="pagenum" id="Page_1056">[1056]</span>
(e fin le donne, se dice vero il
Campano), scorgendo libero il varco, e
il soccorso vicino, furiosamente uscì
della città, e girando per le colline, si scagliò
anche esso addosso al nemico con
immense grida, che atterrirono i Bracceschi
ed accrebbero il coraggio agli amici.
Queste grida e il polverio alzato furono
cagione che la fanteria di Braccio, la
quale anche s'era perduta in parte a
bottinare, non vide e non intese il segnale
per muoversi; e però andò in rotta
la di lui cavalleria, e <i>Braccio</i> stesso, mortalmente
ferito, fu preso con gran copia
dei suoi. Andò tutto il bagaglio in preda
ai vincitori; la città restò liberata, e Braccio
portato mezzo morto nell'Aquila,
tardò poco a spirar l'anima, scomunicato
com'era <span class="fnote">[Redus., Chron., tom. 19 Rer. Ital. Leonardus
Aretin., Hist., tom. eod. Bonincontrus, Annal., tom. 21 Rer. Ital.]</span>. Fu creduto che la sua ferita
venisse dai fuorusciti Perugini, che
la volevano sol contra di lui. In questa
maniera terminò la vita e la potenza di
<i>Braccio Fortebraccio</i> Perugino, personaggio
diffamato da alcuni scrittori <span class="fnote">[Raynaldus, Annal. Eccles. Giornal. Napolet.,
tom. 21 Rer. Ital. S. Antoninus, et alii.]</span> per
uomo di poca religione, di molta crudeltà
e di ambizione smoderata, che in
questi ultimi tempi era anche peggiorato
nei costumi, col divenire più aspro del
solito e sprezzatore d'ogni consiglio. Ma
certo non gli si può negar la gloria di
essere stato insigne nel mestier della
guerra, e forse il maggior generale di
armata che allora avesse l'Italia. Da
<i>Lodovico Colonna</i> fu portato a Roma il
cadavero suo, e vilmente seppellito fuori
di luogo sacro. Nè si può esprimere
la festa che di tal vittoria fecero i
Romani, e massimamente il pontefice,
che non solamente si vide libero da un
formidabil nemico, ma anche nel giorno
29 di luglio ricuperò Perugia, Assisi e
le altre città da lui usurpate, con essere
anche tornato in potere della <i>regina Giovanna</i>
il principato di Capoa. Giunse poi
<span class="pagenum" id="Page_1057">[1057]</span>
nel dì 20 di giugno a Napoli la flotta
di 25 galee del re d'Aragona, che con
alte grida si andò accostando alle mura,
e diede in più volte molti assalti al molo
picciolo, che bravamente fu difeso dai
Napoletani colla morte di assaissimi Catalani.
Altro dunque far non potendo
quel comandante, nel secondo giorno di
agosto cavò di Castello Nuovo l'infante
don Pietro fratello del <i>re Alfonso</i>, lasciando
in sua vece alla custodia di quella fortezza
messer Dalmeo <span class="fnote">[Hist. Sicula, tom. 24 Rer. Ital.]</span>; e, dopo aver danneggiata
la marina, arrivò circa la metà di
esso mese insieme coll'infante a Messina.
Vi ha chi riferisce all'anno seguente questo
fatto. Venuto poi il settembre, esso
<i>don Pietro</i> e <i>don Federigo</i> suo fratello fecero
vela colla flotta verso l'Africa, per
bottinare addosso ai Mori. In una rotta
che diedero ad essi ne fecero prigioni
più di tre mila.
</p>

<p>
Mentre queste cose si faceano nel regno
di Napoli, si andò sempre più riscaldando
la guerra in Romagna tra <i>Filippo
Maria Visconte</i> e i <i>Fiorentini</i> <span class="fnote">[Ammirat., Istor. di Firenze, lib. 18. Chron.
Foroliviens., tom. 19 Rer. Ital.]</span>. Troppo
di mal occhio miravano questi entrate le
armi duchesche in Forlì; perchè l'avere
ai confini un principe di tanta potenza,
giusta gelosia facea nascere nel cuore di
quel molto avveduto popolo. Crebbero
maggiormente i dissapori e sospetti, dappoichè
le armi del medesimo duca per
tradimento misero nel dì primo di febbraio
il piede in Imola, e fecero prigione
<i>Lodovico degli Alidosi</i> signore di essa
città <span class="fnote">[Billius, Hist., lib. 4, tom. eod.]</span>, che fu mandato a Milano. Questi,
dopo essere stato parecchi mesi nelle
carceri, rilasciato, si fece frate dell'osservanza
di San Francesco. Spedirono
perciò i Fiorentini <i>Carlo</i> e <i>Pandolfo Malatesti</i>
signori di Rimini <span class="fnote">[Matth. de Griffon., Chron., tom. 18 Rer.
Italic.]</span>, e circa dieci
mila tra cavalli e fanti in Romagna. Dopo
avere l'esercito duchesco, comandato da
<span class="pagenum" id="Page_1058">[1058]</span>
<i>Angelo dalla Pergola</i>, ridotto in angustia
il castello di Zagonara <span class="fnote">[Cronica di Bologna, tom. 18 Rer. Ital.]</span>, Carlo de' Malatesti
per soccorrerlo s'inviò verso
quelle parti. Però si venne ad un fatto di
armi nel dì 27 oppure 28 di luglio, in cui
sbaragliato restò prigioniere lo stesso
Carlo Malatesta, e lasciaronvi la vita <i>Lodovico
degli Obizzi</i> da Lucca, <i>Orso degli
Orsini</i> da Monte Ritondo ed altri assaissimi.
Tre mila e ducento cavalli furono
presi, oltre alla perdita del bagaglio. Dopo
questo prosperoso avvenimento passò
l'armata duchesca all'assedio di Forlimpopoli,
e nel dì 13 d'agosto se ne impadronì.
Lo stesso fece di Bertinoro, Savignano
e d'altre castella di que' contorni.
Tolse anche ai Fiorentini Bagno, Dovadola
e d'altre terre, e quattro castella nel
territorio di Pesaro, ed altre in quello di
Rimini. Leggesi minutamente descritta
questa guerra da Andrea Biglia scrittore
di questi tempi. Fu condotto prigioniere
a Milano <i>Carlo Malatesta</i>; ma in vece di
trovare nel duca un nemico, vi trovò un
magnanimo amico. Tosto fu messo in libertà,
accolto con onore ed amorevolezza
dal duca, e dopo essere stato ben
trattato, nel gennaio dell'anno seguente,
caricato anche di regali, se ne tornò libero
a casa. Fecegli inoltre restituire il
duca tutte le castella a lui prese, con
grave danno non di meno di coloro che
le aveano rendute, perchè come colpevoli
furono ben pelati da esso Malatesta.
Con questa generosità trasse il duca nel
suo partito i Malatesti. Voce comune fu,
che se nel bollore di questa fortuna il
duca spigneva le sue armi in Toscana,
avrebbe ridotto a mal termine i Fiorentini,
perchè Cortona, Arezzo ed altre
terre stavano colle mani giunte aspettando
chi loro porgesse aiuto per sottrarsi
al dominio di Firenze. Ma nulla di
più si tentò nell'anno presente, e nel susseguente
mutarono faccia le cose. Mandò
il duca Filippo Maria nel novembre di
quest'anno per governatore di Genova
<span class="pagenum" id="Page_1059">[1059]</span>
il <i>cardinal Jacopo Isolani</i> <span class="fnote">[Johannes Stella, Annal. Genuens., tom. 17
Rer. Ital.]</span>: dal che si
avvide il conte <i>Francesco Carmagnola</i> di
essere chiaramente decaduto dalla grazia
del duca. Portatosi ad Abbiate per avere
udienza dal duca, non potè averla, e
però indispettito si ritirò ad Ivrea in
Piemonte <span class="fnote">[Billius, Hist., lib. 4. tom. 19 Rer. Ital.]</span>. Ebbe il duca fra non
molto tempo a far gran penitenza di
questa sua sconsigliata risoluzione. Perdè
egli un gran capitano, ed uno ne provvide
ai nemici suoi per propria rovina.
Occupò bensì il duca i beni sì feudali
che allodiali di esso Carmagnola, i quali
il Biglia fa ascendere a quaranta mila
fiorini di rendita: guadagno nondimeno
da nulla, dacchè in breve vedremo ciò
che gli costasse l'aver per nemico un generale
di sì gran vaglia. I motivi poi dell'alienato
animo del duca a me sono
ignoti. Forse l'incontentabilità dei generali
d'allora, fattasi conoscere nel Carmagnola,
stancò il duca; se pur non volesse
talun sospettare che le stesse facoltà
sì abbondantemente a lui donate
gli facessero guerra nell'animo del duca,
siccome fecero una volta a Seneca in quel
di Nerone.
</p>

<hr />
</div>

<div class="chapter">
<h2 class="hidden" id="MCCCCXXV">MCCCCXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxv</span>. Indiz. <span class="smcap lowercase">III</span>.</td>
  </tr>
  <tr>
    <td><span class="smcap">Martino V</span> papa 9.</td>
  </tr>
  <tr>
    <td><span class="smcap">Sigismondo</span> re de' Romani 16.</td>
  </tr>
</table>

<p>
Degli affari di Napoli in questi tempi
non ho scrittore antico che ne parli; e
certo nulla di rilevante occorse in quelle
parti. Nè il <i>pontefice Martino</i> mi porge
motivo di parlare d'alcuna azione sua
appartenente all'Italia. La sola guerra
de' Fiorentini col duca di Milano quella
è che diede allora pascolo agli amatori
delle novelle <span class="fnote">[Ammirat., Istoria Fiorentina, lib. 19.]</span>. Aveano essi Fiorentini
condotto al loro soldo <i>Oddo Fortebraccio</i>
figliuolo del già defunto Braccio, e <i>Niccolò
Piccinino</i>, che aveano, col radunar
le disperse milizie braccesche, messa
<span class="pagenum" id="Page_1060">[1060]</span>
insieme una picciola armata. Correva il
mese di gennaio, quando fu ordinato a
questi due condottieri di passar l'Apennino
per venire in Romagna ad unirsi
colle altre soldatesche fiorentine. Eglino,
benchè mal volentieri, in tempo sì aspro
si misero in viaggio; ma, giunti in Val di
Lamone nel dì primo di febbraio, parte
dai paesani di Maradi che presero le
armi, e parte dalla gente del duca posta
in aguati, furono assaliti, sconfitti e i più
fatti prigioni. Vi lasciò la vita il suddetto
figliuolo di Braccio valorosamente combattendo <span class="fnote">[Matth. de Griffonib., Chron., tom. 18 Rer.
Italic.]</span>,
e fra gli altri rimasero prigionieri
il suddetto Niccolò Piccinino con
<i>Francesco</i> suo figliuolo, <i>Niccolò da Tolentino</i>
e il <i>conte Niccola Orsino</i>, che furono
condotti a Faenza <span class="fnote">[Annal. Foroliviens., tom. 22 Rer. Ital.]</span>, giacchè <i>Guidazzo
de' Manfredi</i> signore di quella città
era allora in buona armonia col duca di
Milano. Ma o sia, come alcuni vogliono <span class="fnote">[Chron. Foroliviens., tom. 19 Rer. Ital.]</span>,
che il Piccinino si prevalesse di
questa sua disgrazia in favore de' Fiorentini,
oppure che il <i>conte Guidantonio</i>
da Urbino, o, come vuole il Poggio <span class="fnote">[Poggius, Hist., lib. 5, tom. 20 Rer. Ital.]</span>,
lo stesso <i>Carlo Malatesta</i> gli facesse mutar
animo: fuor di dubbio è che il signor
di Faenza in quest'anno, nel dì 29
di marzo, ripudiata l'amicizia del duca
di Milano, ed ottenute vantaggiose condizioni,
entrò in lega co' Fiorentini, che
mandarono tosto a lui un rinforzo di
due mila persone. Mossero nello stesso
tempo i Fiorentini contra del duca di
Milano <i>Tommaso da Campofregoso</i> già
doge di Genova, e signore allora di Sarzana,
ed inoltre lo stesso <i>Alfonso re di
Aragona</i>, il quale, disgustato di lui e dei
Genovesi per la guerra fattagli in Napoli,
comandò che la sua flotta ostilmente
procedesse contra di Genova <span class="fnote">[Johann. Stella, Annal. Genuens., tom. 17
Rer. Ital.]</span>. Comparvero
dunque ventiquattro galee catalane
nel dì 24 di aprile davanti a Genova,
<span class="pagenum" id="Page_1061">[1061]</span>
ad alta voce gridando le ciurme:
<i>Vivano i Campo Campofregosi</i>, credendo forse
che la fazion de' Fregosi facesse movimento.
Nulla di ciò seguì; anzi fu in armi
tutto il popolo per la difesa, perchè
il solo nome de' Catalani, troppo odiati
in essa città, bastava a concitar ciascuno
contro di quella nazione. Però fecero
vela i Catalani alla volta di Porto-Fino,
e, saccheggiato quel luogo, andarono poi
girando per quelle riviere affin di secondare
ed avvalorare i tentativi che
nello stesso tempo fece Tommaso da
Campofregoso unito con altri fuorusciti
di Genova, a' quali riuscì di prendere
Rapallo, Recco, Sestri, Moneglia, Castiglione,
Chiavari ed altri luoghi. Fece il
duca armare in Genova dieciotto galee
ed otto grosse navi per opporle ai Catalani,
e queste nulla operarono. Gli
convenne anche d'inviare cinque mila
fanti, comandati da <i>Niccolò Terzo</i> a Sestri,
per impedire i progressi del Campofregoso
aiutato da' Fiorentini. Ma questa
gente, venuta alle mani co' nemici,
rimase sconfitta colla prigionia di più di
mille persone, e morte di circa settecento.
Per tale disgrazia concepì il duca dei
sospetti contra di alcuni Genovesi, e li
mandò a' confini. Intanto <i>Guido Torello</i>
generale dell'armata ducale, ch'era in
Romagna, passò in Toscana su quello
d'Arezzo, e portò la guerra in casa altrui.
Furono in campagna anche le milizie
fiorentine; e, passato, nel dì 9 d'ottobre,
in vicinanza della terra d'Anghiari,
quivi ebbero una gran rotta con perdita o
prigionia di moltissimi cavalli e fanti <span class="fnote">[Billius, Hist., lib. 4, tom. 19 Rer. Ital.]</span>.
Successivamente presso alla Faggiuola
rimase disfatto un altro lor corpo d'armati
con lasciarvi prigioni più di mille
fanti. A queste disavventure s'aggiunse
la terza. Rimesso in libertà <i>Niccolò Piccinino</i>,
era ritornato al loro servigio; e
perchè il tiravano in lungo senza accordargli
la sua riferma, come egli ne faceva
istanza, perduta la pazienza, all'improvviso
si partì da loro colle sue truppe,
<span class="pagenum" id="Page_1062">[1062]</span>
e si ritirò a Perugia sua patria (forse
nella primavera dell'anno seguente), e
fu ingaggiato al suo servigio dal duca di
Milano <span class="fnote">[Gino Capponi, Coment., tom. 18 Rer. Ital.]</span>. Per questo, secondo l'uso di
questi tempi, si vide dipinto esso Piccinino
nel palazzo pubblico di Firenze
qual traditore appiccato per un piede. La
stessa pena, qualunque sia, patirono <span class="fnote">[Bonincontrus, Annal., tom. 21 Rer. Ital.]</span>
<i>Alberico conte</i> di Cunio, <i>Ardizzone da
Carrara, Cristoforo da Lavello</i> ed altri
capitani, che in quest'anno si ritirarono
dal servigio dei Fiorentini.
</p>

<p>
Non però fra queste sciagure si avvilì
punto l'animo grande di quel popolo.
Attesero essi a provvedersi altronde di
gente; ma la maggior loro speranza la
misero nel soccorso de' Veneziani <span class="fnote">[Sanuto, Istor. Ven., tom. 22 Rer. Italic.]</span>.
Spedirono dunque a Venezia nel novembre
per ambasciatore <i>Lorenzo Ridolfi</i>,
oppure, come scrive il Poggio, <i>Palla
Strozzi</i> e <i>Giovanni de Medici</i>, che rappresentarono
lo stato vacillante della
repubblica fiorentina: caduta la quale,
anche la Terra ferma de' Veneziani restava
in pericolo di perdersi. Pervennero
anche colà gli ambasciatori del duca a
sostener le ragioni di lui <span class="fnote">[Billius, Histor., lib. 5, tom. 19 Rer. Ital.]</span>, e ad impedire
il negoziato de' Fiorentini. Mostrò
quel saggio senato desiderio che il duca
s'acconciasse co' Fiorentini; e il duca
non mancò di propor loro pace o tregua;
ma nè l'uno nè l'altro piacque ai
Fiorentini, i quali co' Veneziani pretendeano
che il duca lasciasse Genova in
libertà, nè s'impacciasse negli affari della
Romagna: al che il duca non seppe acconsentire.
Sicchè nell'anno appresso
strinsero insieme lega Venezia e Firenze,
con obbligazione imposta a' Fiorentini
di pagare la metà della spesa, facendosi
guerra col duca di Milano. Indubitata
cosa è poi che il principal promotore
di questa guerra fu il <i>conte Francesco
Carmagnola</i>, insigne capitano di questi
tempi: tanto seppe egli soffiar nel fuoco,
<span class="pagenum" id="Page_1063">[1063]</span>
ed accendere l'animo de' Veneti contra
del Visconte, i quali già apprendevano
che il duca senza freno era dietro ad
ingoiare chiunque gli era vicino. Disgustato,
siccome dissi, del duca, per colpa
nondimeno de' mali arnesi ch'egli teneva
in sua corte, arrivò il Carmagnola per
gli Svizzeri a Venezia nel dì 23 dì febbraio,
travestito con venti famigli e gran
tesoro. Ebbe subito da' Veneziani la
condotta di trecento cavalli, e l'annua
pensione di sei mila ducati. Si sa ancora
ch'egli rivelò a quella signoria non pochi
segreti del duca: lo che servì ad incoraggirli
alla guerra. Mancò di vita per
la pestilenza nel luglio di quest'anno <span class="fnote">[Annales Foroliv., tom. 22 Rer. Ital.]</span>
il fanciullo <i>Tebaldo Ordelaffi</i> signore di
Forlì, per cagione di cui era insorta la
guerra in Romagna. Dimorava in questi
tempi <span class="fnote">[Billius, lib. 4 Hist., tom. 19 Rer. Ital.]</span> <i>Gabrino Fondolo</i>, già tiranno di
Cremona, in Castiglione, forte castello,
poche miglia distante da quella città.
Entrò in sospetto il duca della sua fede
per certi di lui andamenti, e per aver
trattato con de' Veneziani. Troppo difficil
cosa era il prendere questa volpe
nella tana. Ne assunse la cura l'Oldrado
suo compadre e caro amico, il quale,
condotti seco alquanti armati, passando
fuori di Castiglione e fingendo che si fosse
sferrato un cavallo, mandò a prendere
un marescalco nella terra. Avvisato di
ciò Gabrino, mandò ad invitare il compadre,
che mostrò d'avere gran fretta
e dispiacere di non poterlo vedere. Uscì
fuori allora lo stesso Gabrino, e mentre
parla all'amico, attorniato dagli armati
vien preso. Entrò immantenente l'Oldrado
nel castello, imprigionò due figliuoli
di Gabrino con tutta la sua famiglia,
e s'impossessò, a nome del duca,
de' tesori di costui, che erano molti. Condotto
Gabrino a Pavia, e processato, fu
poi trasferito a Milano, dove sopra un
pubblico palco lasciò la testa. Venne in
quest'anno al soldo del duca suddetto
<span class="pagenum" id="Page_1064">[1064]</span>
il giovane <i>Francesco Sforza</i> con mille e
cinquecento cavalli, gente valorosa, che
avea servito sotto <i>Sforza</i> suo padre. Altrettanto
fece anche <i>Giovanni da Camerino</i>,
<i>Ardiccion da Carrara</i> ed altri capitani,
che aveano abbandonato il servigio
de' Fiorentini. E nel settembre <span class="fnote">[Chron. Foroliv., tom. 19 Rer. Ital.]</span> fu
assediata la città di Faenza dalle armi
del duca, ma senza profitto alcuno.
</p>

<hr />
</div>

<div class="chapter">
<h2 class="hidden" id="MCCCCXXVI">MCCCCXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxvi</span>. Indiz. <span class="smcap lowercase">IV</span>.</td>
  </tr>
  <tr>
    <td><span class="smcap">Martino V</span> papa 10.</td>
  </tr>
  <tr>
    <td><span class="smcap">Sigismondo</span> re de' Romani 17.</td>
  </tr>
</table>

<p>
Siamo ora ad un gran fuoco, fuoco
acceso nel presente anno in Lombardia
contra di <i>Filippo Maria duca</i> di Milano
dai Veneziani e Fiorentini collegati ai di
lui danni. Dimorava in Venezia <i>Francesco
Carmagnola</i>, dimentico affatto delle liberalità
a lui usate da esso duca, e del
cognome di Visconte a lui conferito, solamente
pensando alle maniere di vendicarsi
dei torti a lui fatti <span class="fnote">[Sanuto, Istor. Ven., tom. 22 Rer. Ital.]</span>. La fama del
suo valore e della sua maestria nell'arte
della guerra perorava in suo favore. Si
aggiunsero i progetti vantaggiosi ch'egli
fece a quell'illustre senato, di modo che
nel dì 11 di febbraio fu presa la risoluzione
di crearlo capitan generale dell'armata
di terra con provvigione di mille
ducati d'oro al mese per la sua persona.
Era egli assai pratico di Brescia, siccome
città da lui già conquistata; dentro anche
vi avea non pochi nobili amici e dei più
potenti Guelfi, fra' quali spezialmente si
distinsero gli Avogadri. Dispose egli tutto
per involar questa città al duca di Milano,
e gliene fu anche facilitata l'impresa dai
ministri, che malamente servivano il duca,
perchè si lasciava quella città, benchè
frontiera, con iscarsa guarnigione, e poco
provveduta di vettovaglie, e fin mancando
di strame per soli trecento cavalli. All'improvviso
dunque con otto mila persone
si presentò il Carmagnola davanti
<span class="pagenum" id="Page_1065">[1065]</span>
a Brescia nel dì 17 di marzo dell'anno
presente <span class="fnote">[Corio, Istor. di Milano.]</span>, ed, essendogli aperta una
porta, v'entrò con tre mila e cinquecento
cavalli. Ritirossi nella cittadella la gente
del duca. Grande fu la letizia del popolo
bresciano, perchè era mal soddisfatto del
governo e delle gravezze del duca di Milano.
Maggior festa di tale acquisto fu
fatta in Venezia: nel qual tempo anche
<i>Gian-Francesco da Gonzaga</i> marchese di
Mantova si dichiarò collegato co' Veneziani,
e con circa tre mila cavalli entrò
anch'egli nel Bresciano per sottomettere
quelle castella. Non andò molto che la
maggior parte del territorio di Brescia o
spontaneamente inalberò le bandiere di
Venezia, o per forza le ricevè. Oltre a ciò,
sul fine di marzo spinsero i Veneziani
un'armata navale per Po fino a Cremona,
dove bruciarono il ponte, e recarono
altri danni, per impegnare in quelle parti
le milizie duchesche, alle quali ancora
diedero una rotta presso la suddetta città
di Cremona.
</p>

<p>
Per l'importante ed impensata perdita
della città di Brescia restò sbalordito
il duca Filippo Maria, accorgendosi allora,
ma troppo tardi, dello sconcio errore
commesso in dar occasione al Carmagnola
di diventargli nemico. Tuttavia,
giacchè in mano de' suoi restava la cittadella
nuova e la vecchia di Brescia coi
borghi e con altri luoghi forti, si diede
al riparo. Vuole il Sanuto che <i>Francesco
Sforza</i> si trovasse in Brescia allorchè
essa fu presa. Il Corio ed altri fanno in
questi tempi lui in Milano, e le sue genti
a Monte Chiaro e in altri luoghi del Bresciano.
Quel che è certo, egli corse coi
suoi e con <i>Niccolò Piccinino</i> a sostenere
le preservate cittadelle, e fece quanta
guerra potè all'armata veneta, che ogni
giorno più andò crescendo nella città, la
quale dalla parte del monte restò in potere
dei Milanesi, e il resto di essa in
mano de' Veneziani, laonde furono fatte
di molte barricate e tagliate. Allora fu
che il duca richiamò dalla Romagna
<span class="pagenum" id="Page_1066">[1066]</span>
<i>Angelo dalla Pergola</i> colle sue milizie, e consegnò
nel dì 12 di maggio <span class="fnote">[Chron. Foroliviens., tom. 19 Rer. Ital.]</span> al legato
pontificio le città di Forlì, d'Imola e di
Forlimpopoli. Secondo il concerto fatto
dai Veneziani col <i>marchese Niccolò</i> di
Ferrara, dovea questi impedire il passaggio
delle soldatesche ducali, siccome unito
in lega coi Fiorentini e Veneziani; e fece
in fatti non poca opposizione alle medesime
al fiume Panaro. Ma perchè esse in
fine trovarono maniera di passare a Vignola,
fu creduto ch'egli tenesse segreta
intelligenza col duca di Milano. Per lo
contrario, liberati i Fiorentini dalla guerra
in Toscana, non tardarono ad inviare
<i>Niccolò da Tolentino</i> con quattro mila cavalli
e tre mila fanti a Brescia <span class="fnote">[Ammirati, Istoria Fiorentina, lib. 19. Billius,
Hist., lib. 5, tom. 19 Rer. Ital.]</span>; con
che s'ingrossò forte l'esercito del Carmagnola.
Credesi che fosse parere d'esso
Niccolò che si facesse un profondo fosso
intorno alle cittadelle di Brescia, affinchè
non vi potessero penetrare altri aiuti del
duca di Milano; e il pensiero fu eseguito.
Però andò bensì, sul fine di maggio, <i>Guido
Torello</i>, spedito dal duca con quattro
mila cavalli, tre mila e cinquecento pedoni,
ed assaissimi balestrieri genovesi,
menando gran copia di vettovaglie per
provvedere al bisogno delle cittadelle. Ma
se gli fecero incontro il Carmagnola e il
marchese di Mantova con isforzo non
inferiore di gente, talmentechè egli, non
osando di tentare il passo, si ridusse a
Monte Chiaro. Crebbero intanto le forze
de' Veneziani, perchè in loro aiuto marciò
il <i>signor di Faenza</i> con mille e ducento
cavalli, <i>Lorenzo da Cotignola</i> con
novecento cavalli, e <i>Giorgio Benzone</i> signor
di Crema con quattrocento lance e
trecento fanti. In oltre condussero i Veneziani
nella lor lega, sul principio di luglio,
<i>Amedeo duca di Savoia</i>, al quale, secondo
il Guichenone <span class="fnote">[Guichenon, Histoire de la Maison de Savoye,
tom. 1.]</span>, accordarono
tutte le conquiste ch'egli facesse dalla
<span class="pagenum" id="Page_1067">[1067]</span>
parte sua dello Stato di Milano. Che anche
<i>Gian-Giacomo marchese</i> di Monferrato
si collegasse contra del duca, l'abbiamo
dal Corio e da Benvenuto da San Giorgio.
Sicchè da tutte le parti restò assediato e
battuto dai nemici il duca di Milano. Chi
vuol vedere l'Italia provveduta d'insigni
capitani e condottieri d'armi, non ha che
da fissar l'occhio nel secolo di cui ora
trattiamo.
</p>

<p>
Intanto ogni di più andavano guadagnando
in Brescia le armi venete.
Nell'agosto ebbero la porta delle Pile <span class="fnote">[Sanuto, Istor. Ven., tom. 22 Rer. Ital.]</span>;
nel settembre quella della Garzetta con
altri serragli e borghi. Dopo di che si
diedero a bersagliar colle bombarde le
cittadelle. Nel dì 21 d'esso settembre
comparvero circa otto mila combattenti
del duca per tentare il soccorso, ma furono
con loro non lieve perdita respinti.
Si rendè poi la cittadella nuova di Brescia;
ed essendosi sostenuta la vecchia
sino al dì 10 di novembre, capitolò anch'essa
la resa, qualora per tutto il dì
20 d'esso mese non fosse soccorsa. Però,
venuto quel giorno, entrarono in possesso
d'essa l'armi venete, dopo una
espugnazione delle più memorande che
succedessero in Italia, minutamente descritta
da Andrea Biglia e dal Redusio <span class="fnote">[Redus., Chron., tom. 19 Rer. Ital.]</span>.
Era in pena il <i>pontefice Martino</i> <span class="fnote">[Poggius, Hist., tom. 20 Rer. Ital.]</span> per
questa rabbiosa guerra, non tanto pel
suo paterno amore per tutti i cristiani,
quanto per benevolenza particolare che
egli professava al duca, da cui riconosceva
molti benefizii, e massimamente la
liberazione di Napoli. Il perchè, secondo
il Sanuto, mandò per suo legato a Venezia
<i>Giordano Orsino</i> cardinale e vescovo
d'Albano, con ordine di maneggiar
pace fra i potenti nemici. Ma il Sanuto
falla. <i>Niccolò Albergati</i> cardinale di Santa
Croce, e vescovo di Bologna, quegli fu
che, spedito dal papa, vi andò <span class="fnote">[Cronica di Bologna, tom. 18 Rer. Ital.]</span>. Trattossi
<span class="pagenum" id="Page_1068">[1068]</span>
per più mesi di questa pace <span class="fnote">[Billius, Histor., lib. 5, tom. 19 Rer. Ital.]</span>, e
finalmente fu essa conchiusa nel dì 30
di dicembre dell'anno presente con varii
capitoli favorevoli ad ognuno de' principi
collegati; e spezialmente fu accordato
che Brescia con tutto il suo territorio
restasse in potere e dominio della repubblica
veneta. Abbiamo da Giovanni
Stella <span class="fnote">[Johann. Stella, Annal. Genuens., tom. 17
Rer. Ital.]</span> che nel dì 9 d'aprile dell'anno
presente il duca di Milano stabilì pace
con <i>Alfonso re d'Aragona</i>, e gli diede
in deposito, ossia pegno per sicurezza
di sua parola, le castella di Porto
Venere e di Lerice; il che dispiacque
non poco al popolo di Genova nemicissimo
de' Catalani. Ebbero ancora essi
Genovesi guerra in mare coi Fiorentini;
ed, essendo entrati nel mese di settembre
in quella città i fuorusciti coll'eccitare
una sedizione, furono valorosamente
respinti e ricacciati fuori da quei
cittadini. Quiete si godè in quest'anno
nel regno di Napoli <span class="fnote">[Giornal. Napolet., tom. 21 Rer. Ital. Bonincontrus,
Annal., tom. eod.]</span>; se non che
la <i>regina Giovanna</i> con dei pretesti mandò
il campo addosso al conte di Sarno,
e gli tolse Sarno, Palma ed altri luoghi:
tutto ciò per compiacere al papa, che
desiderava di accomodar di quelle terre
<i>Alberto conte</i> di Nola di casa Orsina,
acciocchè egli rilasciasse Nettuno ed
Astura ad <i>Antonio Colonna</i> suo nipote,
principe di Salerno, siccome avvenne.
Procurò in oltre esso pontefice una maggior
fortuna ad esso suo nipote, accasandolo
con <i>Polissena</i> Ruffa, la quale doveva
ereditare il marchesato di Crotone e la
contea di Catanzaro, con assai altre terre.
Fece il medesimo papa in quest'anno, a
dì 24 di maggio, una promozione di dodici
cardinali <span class="fnote">[Raynaldus, Annal. Eccles.]</span>, persone tutte degne
della sacra porpora.
</p>

<p>
<span class="pagenum" id="Page_1069">[1069]</span>
</p>

<hr />
</div>

<div class="chapter">
<h2 class="hidden" id="MCCCCXXVII">MCCCCXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxvii</span>. Indiz. <span class="smcap lowercase">V</span>.</td>
  </tr>
  <tr>
    <td><span class="smcap">Martino V</span> papa 11.</td>
  </tr>
  <tr>
    <td><span class="smcap">Sigismondo</span> re de' Romani 18.</td>
  </tr>
</table>

<p>
Nudriva ben <i>Filippo Maria Visconte</i>
duca di Milano le stesse idee d'ingrandimento
che ebbe <i>Gian-Galeazzo</i> suo padre;
ma non accoppiava egli co' desiderii
quella prudenza ed accortezza che
in suo padre si osservò. Tenea appresso
di sè cattivi ministri, <span class="fnote">[Billius, Hist., lib. 5, tom. 19 Rer. Ital.]</span> che non gli permetteano
di dar udienze, e gli faceano
sapere solamente quel tanto che lor piacea.
Il peggio era, che, senza sapersi accomodare
ai rovesci della fortuna, andava
continuamente macinando pensieri di
vendetta, cioè cercando le vie di rovinarsi
sempre. Ancorchè egli sul principio
di quest'anno avesse confermati gli
articoli della pace, pure pien di sdegno
ad altro non pensava che alla guerra. Ad
assodarlo in questo proponimento servì
non poco la nobiltà di Milano, la quale,
mal sofferendo una pace sì svantaggiosa,
fece delle esibizioni per continuar la
pugna, purchè il duca desse lor la balia
di operare. Accettò egli l'offerta, e volle
che questa gli fosse mantenuta; ma non
mantenne già egli la condizione proposta:
del che mormorò e si lagnò forte
quel popolo aggravato oltre misura dal
duca, e disgustato dal mal governo. Pertanto
allorchè le potenze, collegate contra
di lui, in vigor della pace stabilita
furono per ricevere la tenuta delle terre
ch'egli dovea dimettere nel Bresciano e
nel Piemonte, si scoprì che l'incostante
duca avea mutato pensiero, nè volea
mantenere i patti. Per questa mancanza
di fede i Veneziani e Fiorentini, tuttavia
ben armati, determinarono di ricominciar
la guerra, nè il <i>cardinale Albergati</i>
legato della santa Sede, mediator d'essa
pace, e personaggio di molta santità, potè
impedirlo; anzi, stomacato della leggerezza
del duca, si congedò da Venezia, e
tornossene al suo vescovato di Bologna.
<span class="pagenum" id="Page_1070">[1070]</span>
Ricominciossi dunque la guerra per Po,
dove il senato veneto inviò un'armata di
ventisette galeoni e molti rediguardi <span class="fnote">[Sanuto, Istor. Ven., tom. 23 Rer. Ital.]</span>,
incontro alla quale anche il duca ne spedì
un'altra di venti galeoni, tre ganzare
grandi incastellate e dodici rediguardi.
Avendo questa flotta duchesca ripigliate
le Torricelle, s'accostò a Casal Maggiore,
che allora era in mano dei Veneziani; e
venuto colà per terra <i>Angelo dalla Pergola
</i>insieme con <i>Niccolò Piccinino</i> conducendo
seco sette mila cavalli ed otto mila
fanti, nel dì 28 di marzo assediò la stessa
terra di Casal Maggiore. Se grandi furono
le offese, non minor fu la difesa. Tuttavia
fu costretta la terra a rendersi. Passarono
i ducheschi sotto Brescello, occupato già
dai Veneziani. Ma eccoti, nel dì 21 di
maggio, la flotta veneta comparire, ed
attaccare colla nemica una battaglia che
fu ben aspra. Andò in fine rotta la flotta
e gente del duca <span class="fnote">[Redus., Chron., tom. 19 Rer. Ital.]</span>. Dopo questa vittoria
trovandosi le armate di terra sul
Bresciano <span class="fnote">[Sanuto, Istor. Ven., tom. 22 Rer. Ital. Corio,
Istoria di Milano.]</span>, nel dì dell'Ascensione
succedette un altro fiero fatto d'armi
presso Gottolengo con isvantaggio dei
Veneziani, perchè vi restarono prigionieri
circa mille e cinquecento persone.
Nel mese poi di luglio marciò il <i>Carmagnola</i>
sul Cremonese, minacciando d'assedio
quella città, di modo che lo stesso
duca di Milano si portò colà per animare
i suoi ad ogni maggior resistenza. Secondo
i conti d'Andrea Biglia <span class="fnote">[Billius, Hist., lib. 6, tom. 19 Rer. Ital.]</span> storico
milanese di questi tempi, circa settanta
mila combattenti fra l'una parte e l'altra
si videro allora sul Cremonese, fra i quali
più di venti mila cavalli: il che fa conoscere
come gagliarde fossero allora le
forze dell'Italia, benchè a queste armate
non concorressero tanti altri principi
italiani. Ora nel dì 12 di luglio, benchè
l'esercito duchesco fosse sempre inferiore
all'altro, pur venne di nuovo alle mani,
<span class="pagenum" id="Page_1071">[1071]</span>
ma non generalmente coi nemici. Incerto
ne fu l'esito, essendovi restati tanto dall'una
che dall'altra parte assaissimi prigionieri,
e scavalcato nella zuffa lo stesso
Carmagnola, il quale dopo il fatto si
spinse addosso a Casal Maggiore, e fece
così ben giocare le artiglierie, che lo ricuperò
con far prigione il presidio.
</p>

<p>
Gran diversità intanto passava fra
i due contrarii eserciti. In quello del
duca tutto era discordia, non volendo i
capitani cedere l'uno all'altro; e questi
erano <i>Angelo dalla Pergola</i>, <i>Guido Torello</i>,
il conte <i>Francesco Sforza</i> e <i>Niccolò
Piccinino</i>. All'incontro nell'armata veneta
il <i>Carmagnola</i> comandava a tutti, e
sapea farsi ubbidire non meno dal <i>signor
di Faenza</i>, da <i>Giovanni da Varano</i> signor
di Camerino, da <i>Micheletto</i> e <i>Lorenzo da
Cotignola</i> parenti di Francesco Sforza, e
da altri capitani, annoverati da Andrea
Redusio <span class="fnote">[Simonetta, Vit. Francisci Sfortiae, lib. 2,
tom. 21 Rer. Ital.]</span>, che dallo stesso <i>Gian-Francesco
marchese</i> di Mantova: cosa di
grande importanza nel mestier della
guerra. Il perchè venne il duca in determinazion
di creare un capitan generale
persona di credito, sotto cui non isdegnassero
di stare gli altri suoi condottieri
d'armi. Fu scelto per questo grado
<i>Carlo Malatesta</i>, esperto, ma poco fortunato,
maestro di guerra. Venuto questi
al campo, nulla fece di riguardevole per
più settimane, finchè, aggirato dagli stratagemmi
del Carmagnola, a Macalò nel
dì 11 dì ottobre inaspettatamente fu assalito,
e trovato coll'esercito mal ordinato,
e in parte disarmato (se è vero
ciò che hanno il Simonetta e il Corio,
ma diversamente è narrato dal Biglia e
dal Redusio), fu astretto ad una giornata
campale. Interamente disfatti in essa
rimasero i ducheschi colla prigionia di
cinque mila cavalli e d'attrettanti fanti,
e colla perdita di tutto il bagaglio. Lo
stesso Carlo Malalesta si contò fra i prigionieri,
ma ben trattato dai nemici,
<span class="pagenum" id="Page_1072">[1072]</span>
perchè cognato del marchese di Mantova;
perlochè non andò esente da sospetti di
perfidia. Ora questa terribil disgrazia, e
l'avere il duca nei medesimi tempi addosso
verso il Vercellese <i>Amedeo duca
di Savoia</i>, e verso Alessandria <i>Gian Giacomo
marchese</i> di Monferrato, e nel Genovesato
i fuorusciti, e nel Parmigiano
<i>Orlando Pallavicino</i>, tutti confederati ai
danni di lui co' Veneziani e Fiorentini,
gli mise il cervello a partito, in guisa che
ricorse supplichevolmente per aiuto a
<i>Sigismondo</i> re de' Romani, e al papa per
la pace. Trovavasi allora la potente città
di Milano sì ben provveduta d'armaruoli,
che, per attestato del Biglia <span class="fnote">[Billius, Histor., lib. 6, tom. 19 Rer. Ital.]</span>, due soli
d'essi presero a fornire in pochi giorni
d'usbergo, celata e del resto delle armi
quattro mila cavalieri e due mila pedoni.
E perciocchè era allora in uso che,
a riserva degli uomini di taglia, si mettevano
in libertà i prigionieri, dappoichè
loro s'erano tolte armi e cavalli (benchè
l'aver ciò fatto il Carmagnola, gli pregiudicò
non poco dipoi nell'animo dei
Veneziani); perciò il duca raunò tosto
quanto bastava per impedire il precipizio
dei proprii affari. Seppe ben profittare
intanto il Carmagnola del calore
della vittoria con prendere Monte Chiaro,
gli Orci, Pontoglio ed altre terre sino
al numero di ottanta nel Bresciano e Bergamasco.
</p>

<p>
In questi giorni il duca di Milano,
per liberarsi dalle forze di <i>Amedeo duca di
Savoia</i> collegato co' suoi nemici, comprò
la pace da lui con un trattato conchiuso
in Torino nel dì 2 di dicembre dell'anno
corrente <span class="fnote">[Guichenon, Hist. de la Maison de Savoye.]</span>, per cui il duca di Milano
cedette all'altro la città di Vercelli, e
prese per moglie <i>Maria di Savoia</i> figliuola
del medesimo duca. Non piaceva al <i>pontefice
Martino</i>, molto meno a <i>Niccolò marchese
d'Este</i> signor di Ferrara, che il
duca di Milano precipitasse; e però amendue
si scaldarono per trattare di pace.
<span class="pagenum" id="Page_1073">[1073]</span>
Scelta fu per luogo del congresso la città
di Ferrara, dove, giunto il piissimo cardinale
di Santa Croce <i>Niccolò degli Albergati</i>,
legato spedito dal papa, e gli ambasciatori
di tutte le potenze interessate
in questa guerra, si cominciò a trattare
e si trattò per tutto il verno di pace.
Nel mese di settembre dell'anno presente,
secondo gli Annali di Forlì <span class="fnote">[Annal. Foroliv., tom. 22 Rer. Ital.]</span>, oppure
nel dì 4 d'ottobre, secondo la Cronica
di Rimini <span class="fnote">[Cronica di Rimini, tom. 15 Rer. Ital.]</span>, giunse al fine di sua vita
<i>Pandolfo Malatesta</i> signore di Rimini, personaggio
rinomato per le sue imprese
guerriere, e per essere stato padrone di
Brescia e Bergamo, per quanto abbiamo
veduto di sopra. Non lasciò figliuoli legittimi
dopo di sè. Fecero guerra in questo
anno i Fiorentini al duca di Milano anche
nel Genovesato per mezzo di <i>Tommaso
da Campofregoso</i> signore di Sarzana, e
dianzi doge di Genova <span class="fnote">[Johannes Stella, Annal. Genuens., tom. 17
Rer. Ital.]</span>. Nel mese di
agosto condusse questi la sua gente e i
fuorusciti fin sotto le mura di Genova;
ma non andò molto che fu ributtato
da' cittadini, colla perdita delle scale e
prigionia di molti. Nel dì 14 di dicembre
vi tornò egli con altro sforzo di gente;
ma nel dì 28, uscito il popolo di Genova,
rimasero prigioniere quasi tutte le di lui
schiere, ed egli durò fatica a ritirarsi
in salvo.
</p>

<hr />
</div>

<div class="chapter">
<h2 class="hidden" id="MCCCCXXVIII">MCCCCXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxviii</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Martino V</span> papa 12.</td>
  </tr>
  <tr>
    <td><span class="smcap">Sigismondo</span> re de' Romani 19.</td>
  </tr>
</table>

<p>
Non so se nel principio di questo
anno, come pare che il Simonetta abbia
creduto <span class="fnote">[Simonetta, Vit. Francisci Sfort., lib. 2,
tom. 21 Rer. Ital.]</span>, oppure sul fine del precedente,
fosse inviato il conte <i>Francesco
Sforza</i> da <i>Filippo Maria duca</i> di Milano
alla volta di Genova con alcune schiere
d'uomini d'armi per li bisogni di quella
città, infestata da <i>Tommaso da Campofregoso</i>
<span class="pagenum" id="Page_1074">[1074]</span>
e dagli altri fuorusciti. Appena ebbe
egli passato il giogo dell'Apennino, che
si trovò in certi siti stretti assalito dai
contadini di quel paese; fors'anche vi
era con loro qualche gente d'essi fuorusciti.
Fioccavano i verettoni in maniera,
che molti de' suoi vi furono morti
o feriti, ed egli costretto a retrocedere,
finchè arrivato al castello di Ronco, ed,
accolto da Eliana Spinola, potè salvarsi.
Si servirono di questa sua disgrazia gli
emuli alla corte del duca per iscreditarlo,
e far nascere sospetti nella sua fede;
sicchè, secondo alcuni, fu messo in castello.
Almeno è certo <span class="fnote">[Corio, Istoria di Milano.]</span> che fu come
relegato a Mortara, dove quasi per due
anni soggiornò con gravissimo patimento,
perchè non correano le paghe, nè gli
mancavano altri aggravii, senza ch'egli
potesse mai persuadere al duca la sua
innocenza. Dicono che se non era il <i>conte
Guido Torello</i>, da cui venne protetto
sempre, due volte la vita corse pericolo.
La sua pazienza vinse poi tutto, perchè
fece conoscere non aver egli mai avuto
animo di passare al servigio de' Veneziani
o Fiorentini. Continuò la guerra
anche nei primi mesi di quest'anno, con
avere il vittorioso <i>conte Carmagnola</i> prese
non poche castella nel Bergamasco, e
portato il terrore sino a quella città. Intanto
in Ferrara il <i>marchese Niccolò</i> unito
col buon <i>cardinale Albergati</i> vescovo di
Bologna, si studiava a tutto potere di
condurre alla pace le potenze guerreggianti.
Erano alte le pretensioni del senato
veneto, siccome quello che avea
favorevole il vento; e mostrandosi inesorabile,
esigeva che il duca cedesse, oltre
alla già perduta città di Brescia, ancor
quelle di Bergamo e Cremona. Sì caldamente
e fortunatamente il cardinale e il
marchese maneggiarono l'affare, che finalmente
nel dì 18 d'aprile (l'Ammirati <span class="fnote">[Ammirati, Istor. Fiorentina, lib. 18.]</span>
dice nel dì 16) si conchiuse la
pace. Il principale articolo d'essa fu la
cessione della città di Bergamo col suo
<span class="pagenum" id="Page_1075">[1075]</span>
distretto, e di alcune terre e castella del
Cremonese alla repubblica veneta. I Fiorentini,
che tanto aveano speso in questa
guerra, non guadagnarono un palmo di
terra. Fu anche accordata la restituzione
di tutti i beni tolti dal duca al Carmagnola,
con altri articoli e patti, distesamente
riferiti da Marino Sanuto nella
sua Storia <span class="fnote">[Sanuto, Istor. Ven., tom. 22 Rer. Ital.]</span>. E tale fu il guadagno che
ricavò in questa seconda guerra lo sconsigliato
duca di Milano. Egli ratificò ed
eseguì puntualmente così fatto accordo,
e ritornò per un poco la quiete in Lombardia.
</p>

<p>
Ebbe in quest'anno <i>papa Martino V</i>
delle inquietudini <span class="fnote">[Cronica di Bologna, tom. 18 Rer. Ital. Matthaeus
de Griffonibus, Chron., tom. eod.]</span>. Nella notte precedente
al dì 2 di agosto gl'instabili Bolognesi,
che s'erano ingrossati forte in occasion
della vicina guerra, sotto pretesto
d'essere mal governati e molto aggravati
dai ministri pontificii, si levarono a
rumore, cioè la fazion di <i>Batista da Canedolo</i>,
unita cogli Zambeccari, Pepoli,
Griffoni, Guidotti ed altri. Prese l'armi
anche la fazione di <i>Antonio Bentivoglio</i>,
che allora dimorava in Roma, per opporsi
all'altra in favore della Chiesa;
ma rinculata lasciò il campo agli avversarii.
Fu messo a sacco il palazzo del
cardinale legato, il quale se ne andò poi
con Dio; e la città tornò ad essere governata
dagli anziani e confalonieri del
popolo. Salvo castello San Pietro, castello
Bolognese, Cento e la Pieve, tutte le altre
terre e castella seguitarono o per
amore o per forza l'esempio della città;
e <i>Luigi da San Severino</i> venne per capitano
de' Bolognesi. A questo avviso <i>Carlo
Malatesta</i> signor di Rimini corse a sostenere
castello San Pietro e castello Bolognese.
<i>Niccolò da Tolentino</i> capitano di
genti d'armi, che in questi tempi, passando
pel Bolognese, volle lasciar la
briglia ai suoi per saccheggiare il paese,
restò sconfitto a Medicina dai Bolognesi,
con perdita di quattrocento cavalli
<span class="pagenum" id="Page_1076">[1076]</span>
e di molti carriaggi, facendosi ascendere
il danno suo a sessanta mila fiorini
d'oro. Per cagione di tal novità papa
Martino condusse al suo soldo <i>Ladislao</i>
figliuolo di <i>Paolo Guinigi</i> signore di Lucca
con settecento cavalli, i quali, giunti nel
dì 15 di settembre sul Bolognese, si diedero
immantinente al saccheggio del territorio.
Ma, perchè era troppo poco al
bisogno, il papa, con permissione della
<i>regina Giovanna</i>, ottenne che <i>Jacopo Caldora</i>,
uno dei più sperti capitani del regno
di Napoli, venisse a quella danza con
un grosso corpo di soldatesche. Però nel
dicembre arrivò l'esercito pontificio ad
accamparsi in vicinanza di Bologna, e,
rotto il muro dalla parte del barbacane di
San Giacomo, tentò anche l'entrata nella
città; ma ne fu respinto. In questi tempi <span class="fnote">[Giornal. Napolet., tom. 21 Rer. Ital.]</span>
venuta a Napoli la regina Giovanna,
conducendo seco l'adottato suo figliuolo,
cioè il <i>re Lodovico</i> d'Angiò, perchè <i>Ser-Gianni</i>
gran senescalco nol vedea volentieri
in Napoli, tanto fece che il mandò
in Calabria, dove ridusse quasi tutte
quelle contrade all'ubbidienza della regina
Giovanna. Oltre a ciò, esso senescalco,
perchè temeva della potenza di
Jacopo Caldora, cercò la maniera di obbligarselo,
con dare per moglie ad <i>Antonio</i>
figliuolo di lui una sua figliuola,
siccome ancora nell'anno seguente una
altra ne diede a <i>Gabriello Orsino</i> fratello
di <i>Gian-Antonio Orsino</i> principe di Taranto,
cioè dell'altro signore più potente
nel regno di Napoli: coi quali parentadi
egli seguitò a sostenersi nella sua autorità,
benchè odiato quasi da tutti. Fecero
nel dì 9 di maggio dell'anno presente <span class="fnote">[Johannes Stella, Annal. Genuens., tom. 17
Rer. Ital.]</span>
i Genovesi pace col re d'Aragona e Sicilia,
per cura del duca di Milano loro
signore, il quale mandò al governo di
quella città <i>Bartolomeo Capra</i> arcivescovo
di Milano. Ma poco stette ad entrar colà
ancora la peste, che infierì non poco nel
basso popolo. Fu essa anche in Venezia.
<span class="pagenum" id="Page_1077">[1077]</span>
Nell'ottobre il duca di Milano celebrò le
sue nozze con <i>Maria di Savoia</i>, ma nozze
che nol doveano arricchire di prole alcuna.
</p>

<hr />
</div>

<div class="chapter">
<h2 class="hidden" id="MCCCCXXIX">MCCCCXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxix</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Martino V</span> papa 13.</td>
  </tr>
  <tr>
    <td><span class="smcap">Sigismondo</span> re de' Romani 20.</td>
  </tr>
</table>

<p>
Felice riuscì quest'anno alla Chiesa
di Dio, perchè in fine si schiantarono affatto
le radici del non mai ben estinto in
addietro scisma d'Occidente <span class="fnote">[Raynaldus, Annal. Eccles. Bzovius.]</span>. Dopo
tante difficoltà incontrate fin qui con <i>Alfonso
re d'Aragona</i>, il quale volea vendere
con proprio vantaggio l'antipapa
<i>Egidio Mugnos</i> ossia Mugnone, che tuttavia
ostinato risedeva nel castello di Paniscola,
riuscì al buon <i>papa Martino</i>, per
mezzo del cardinale di Fox suo legato,
di vincere l'animo del re, e d'indurlo ad
abbandonare quell'idolo. Perciò Egidio,
deposte le usurpate insegne del papato,
venne, sul fine di luglio, ad una solenne
rinunzia, ed ebbe per grazia di essere
creato vescovo di Maiorica. Portatane la
nuova a Roma, riempiè di giubilo quella
sacra corte, e tutti i buoni del cristianesimo.
Durava intanto la ribellione di Bologna <span class="fnote">[Cronica di Bologna, tom. 18 Rer. Ital.]</span>,
e <i>Jacopo Caldora</i> generale del
papa, con cui era unito <i>Antonio de' Bentivogli</i>,
la teneva ristretta, badaluccando e
dando varii assalti, ma in vano tutti. Seco
ancora fu <i>Niccolò da Tolentino</i>, che cercava
le maniere di rifarsi contra de' Bolognesi
dell'affronto e danno patito nell'anno
antecedente, e prese loro Castelfranco.
Buona parte del presente anno
seguitò questa guerra, e varii tentativi
furono fatti in Bologna dai parziali della
Chiesa e del Bentivoglio per darsi al
papa, ma che costarono la vita a chi gli
ordì o ne fu complice. Finalmente, dopo
essere stati a parlamento più volte gli
ambasciatori di Bologna coi ministri del
pontefice, nel dì 30 d'agosto si venne ad
un accordo, per cui Bologna ritornò alla
<span class="pagenum" id="Page_1078">[1078]</span>
ubbidienza del papa con alcuni capitoli
vantaggiosi a quel popolo. A tenore di
questo aggiustamento, nel dì 25 di settembre
entrò in quella città il <i>cardinal
Conti</i> legato, che ne levò l'interdetto, e
ristabilì quivi il governo pontificio. Secondo
gli Annali di Forlì <span class="fnote">[Annal. Foroliviens., tom. 22 Rer. Ital.]</span>, nel dì 12 di
dicembre anche la città di Fermo colla
rocca tornò in potere di papa Martino V
per dedizione di que' cittadini. Altrettanto
fece anche Città di Castello in Toscana.
Giunse al fine di sua vita in questo
anno a dì 14 di settembre <span class="fnote">[Cronica di Rimini, tom. 15 Rer. Ital. Bonincontrus,
Annal., tom. 21 Rer. Ital.]</span> <i>Carlo
Malatesta</i> signore di Rimini, mentre si
trovava in Longiano, lasciando dopo di
sè il credito di essere stato signor savio
in pace, ma sventurato in guerra. Gli succederono
<i>Roberto</i>, <i>Sigismondo</i> e <i>Malatesta
Novello</i>, figliuoli tutti bastardi di <i>Pandolfo
Malatesta</i> suo fratello, il primo in
Rimini, un altro in Fano ed un altro in
Cesena. Passò anche all'altra vita nel dì
19 di dicembre <span class="fnote">[Billius, Hist., lib. 7, tom. 19 Rer. Ital.]</span> <i>Malatesta</i> signore di
Pesaro, altro suo fratello. Avea questi
dopo la morte di Carlo preteso, siccome
legittimo, d'escludere i nipoti bastardi
dalla di lui eredità, con far anche
ricorso per questo a papa Martino.
In sua parte nulla ottenne, e solamente
servirono le istanze sue a fare che il papa,
inviate colà l'armi sue, s'impadronisse
d'alcune terre, siccome dirò all'anno
seguente.
</p>

<p>
Ebbero in quest'anno non poche
faccende i Fiorentini <span class="fnote">[Ammirat., Istoria di Firenze, lib. 19. Billius,
Histor., lib. 7, tom. 19 Rer. Ital.]</span>, perchè volendo
imporre la gravezza del catasto a tutti i
loro distrettuali, che erano smunti di
troppo per la passata guerra, e pretendendo
il popolo di Volterra di doverne
essere esente, si sollevò e ribellossi. Fecero
i priori di Firenze marciare a quella
volta <i>Niccolò Fortebraccio</i>, nipote del famoso
Braccio, che colle sue genti, dopo
<span class="pagenum" id="Page_1079">[1079]</span>
la pace del duca di Milano, era tornato in
Toscana, ed egli pose il campo intorno
alla rivoltata città. Poco tempo potè resistere
quel popolo, e, venuto a composizione
colla corda al collo, perdè in tal
congiuntura molti suoi privilegii, con divenire
più pesante di prima il loro giogo.
Erano da molto tempo sdegnati essi Fiorentini
contra di <i>Paolo Guinigi</i> signore
ossia tiranno di Lucca, perchè, dopo aver
preso impegno di dare ai lor servigi
nella guerra di Lombardia <i>Ladislao</i> suo
figliuolo con settecento cavalli, l'avea poi
trasmesso al soldo del duca di Milano
contra di loro. Venne l'occasione di
vendicarsene. Dopo l'impresa di Volterra,
per loro segreta istigazione, come
fu creduto, si portò il suddetto Niccolò
Fortebraccio coi suoi combattenti sul
territorio di Lucca, e cominciò a prendere
alcune castella, e a mettere a sacco
quelle contrade. Spedì il Guinigi a Firenze
per pregar quei signori di comandare
a Fortebraccio loro soldato che
cessasse da tali ostilità; e n'ebbe per risposta,
che di loro volontà non s'era
fatto quel movimento, e che potevano ben
pregare, ma non comandar che cessasse.
Intanto il Fortebraccio andava scrivendo
a Firenze, dargli l'animo di sottomettere
Lucca, e che questo era il tempo di fare
un acquisto per tanto tempo desiderato,
e non mai eseguito da essi Fiorentini.
Proposto nel gran consiglio questo affare,
ancorchè non mancassero molti che dissuadessero
tale impresa, pure prevalse la
gelosia dei più, perchè già si tenevano in
pugno Lucca, il cui possesso sarebbe
riuscito di mirabil vantaggio ed accrescimento
alla loro potenza. Adunque nel
dì 15 di dicembre fu determinata la
guerra contra di Lucca, e si diedero gli
ordini al Fortebraccio d'imprenderla a
nome della repubblica: al qual fine il
rinforzarono di gente da tutte le bande.
Ma, venuto il verno, convenne differir lo
sforzo delle ostilità alla stagion migliore.
In Genova furono ancora in quest'anno
dei disturbi per cagione di <i>Barnaba
<span class="pagenum" id="Page_1080">[1080]</span>
Adorno</i> <span class="fnote">[Johannes Stella, Annal. Genuens., tom. 17
Rer. Ital.]</span>, il quale tentò di occupare il castelletto
di quella città con un corpo di
gente delle ville circonvicine. Andò a
voto il suo disegno; e per questa cagione
il duca di Milano inviò colà con una
man d'armati <i>Niccolò Piccinino</i> valente
capitano, che già a gran passi s'introduceva
nella grazia e stima di quel principe.
Negli stessi tempi <span class="fnote">[Istor. Napolet., tom. 23 Rer. Ital.]</span> <i>Jacopo Caldora</i>,
tornato dalla spedizion di Bologna
in regno di Napoli, fu creato dalla <i>regina
Giovanna</i> duca di Bari, crescendo talmente
la sua potenza, che già comandava
a tutto l'Abbruzzo.
</p>

<hr />
</div>

<div class="chapter">
<h2 class="hidden" id="MCCCCXXX">MCCCCXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxx</span>. Indiz. <span class="smcap lowercase">VIII</span>.</td>
  </tr>
  <tr>
    <td><span class="smcap">Martino V</span> papa 14.</td>
  </tr>
  <tr>
    <td><span class="smcap">Sigismondo</span> re de' Romani 21.</td>
  </tr>
</table>

<p>
Intento più che mai <i>papa Martino</i> a
ricuperare gli Stati della Chiesa romana,
giacchè erano mancati di vita <i>Carlo</i> e
<i>Malatesta</i> fratelli de i Malatesti, procurò
di profittar della discordia insorta fra i
consorti di quella famiglia, con ispedire
in quelle parti le sue genti d'armi. Secondo
il Biglia <span class="fnote">[Billius, Hist., lib. 7, tom. 19 Rer. Ital.]</span>, restò egli padrone
della ricca e popolata terra di Borgo San
Sepolcro, tanto apprezzata da Carlo Malatesta,
che dianzi n'era in possesso. Conquistò
ancora Bertinoro; e perchè <i>Guidantonio
conte</i> d'Urbino secondò l'armi
pontifizie in tale occasione, impadronitosi
di alcune castella del Riminese, le ritenne
poi per sè. Lorenzo Bonincontro aggiugne <span class="fnote">[Bonincontrus, Annal., tom. 21 Rer. Ital.]</span>
che i Malatesti restituirono al
papa, oltre al suddetto Borgo San Sepolcro,
anche Osimo, Cervia, Fano, la Pergola
e Sinigaglia: la qual ultima città fu
data dipoi da esso pontefice a <i>Malatesta</i>
signore di Pesaro. Nella primavera passarono
sul Lucchese le forze de' Fiorentini
con gran voglia e speranza di aggiugnere
quella città al loro dominio, e la
<span class="pagenum" id="Page_1081">[1081]</span>
strinsero d'assedio <span class="fnote">[Ammirati, Istor. Fiorentina, lib. 18.]</span>. Ma non tardarono
a conoscere, che gran tempo si richiedea
all'impresa, giacchè <i>Paolo Guinigi</i>
s'era, il meglio che avesse potuto, preparato
a sostenersi <span class="fnote">[Billius, Hist., lib. 8, tom. 19 Rer. Ital.]</span>, e a vendere caro la
propria rovina; oltre di che quei cittadini,
benchè mal contenti del di lui governo,
pure maggiormente ancora abborrivano
quello de' Fiorentini. <i>Filippo
Brunelleschi</i>, architetto allora ossia ingegnere
di gran credito in Firenze, fece
credere ai suoi di avere in saccoccia il
segreto per ridurre in breve ai lor voleri
i Lucchesi. Consisteva esso in voltare addosso
a Lucca la corrente del Serchio,
fiume che passa non lungi alle mura di
quella città: proposizione impugnata da
<i>Neri Capponi</i> e da altri <span class="fnote">[Neri Capponi, Comment., tom. 18 Rer. Ital.]</span>, convinti che gli
ingegneri, per conto di dar legge alle acque,
sovente formano di bei disegni in carta,
che vani poi riescono alla sperienza. Fu
nondimeno accettata, e dato principio al
lavoro con gran copia di guastatori. Ma
i Lucchesi, conosciuta tale intenzione, si
premunirono con argini, in guisa tale,
che in vece di nuocere alla città, si rivolse
il fiume ad allagare il campo de' Fiorentini.
Intanto Paolo Guinigi tempestava
con lettere e messi gli amici, perchè
il sovvenissero in tanto rischio, e
massimamente fece ricorso a <i>Filippo Maria
duca</i> di Milano e alla repubblica di
Siena. Vedevano i Sanesi di mal occhio
che i Fiorentini s'insignorissero di Lucca,
e spedirono per questo ambasciatori
a Firenze; tanto nulla di meno seppero
adoperarsi i Fiorentini, che in Siena si
ratificò la lor lega, e parve quieto quel
popolo. Ma ritrovandosi in essa città di
Siena mal soddisfatto de' Fiorentini Antonio
Petrucci, ebbe egli delle segrete
commessioni di aiutare il Guinigi per
quanto potesse; e a tal fine si portò a
Milano, dove coi messi del Guinigi attese
a muovere quel duca in favore di
Lucca. Ne avea gran voglia <i>Filippo Maria</i>.
<span class="pagenum" id="Page_1082">[1082]</span>
Ma perchè nei capitoli dell'ultima
pace v'era ch'egli non si dovesse impacciare
negli affari della Romagna e
Toscana, gli conveniva stare zitto per
non riaccendere la guerra. Tuttavia ricorse
ad un ripiego.
</p>

<p>
Il <i>conte Francesco Sforza</i>, fatta già
conoscere colla pazienza sua la sua fede
ed innocenza, gli era rientrato in grazia <span class="fnote">[Simonetta, Vit. Francisci Sfortiae, lib. 2,
tom. 21 Rer. Ital.]</span>.
A lui fu data l'incombenza di
soccorrere Lucca, e gran somma di danaro
contata in segreto dal Petrucci, dal
ministro del <i>Guinigi</i> e, come fu creduto,
anche dal duca, il quale mostrò di licenziarlo
dal suo servigio, siccome capitano
venturiere, la cui condotta era finita.
Con quel danaro il conte Francesco rimise
ben in arnese le sue veterane fedeli
truppe, e ne assoldò delle altre, e poscia
inviatosi alla volta della Lunigiana, come
condotto al soldo del signore di Lucca,
andò a piantarsi a Borgo a Buggiano.
Per la venuta di questo campione sciolsero
i Fiorentini l'assedio di Lucca, e si
ritirarono coll'armata a Ripafratta <span class="fnote">[Chron. Senense, tom. 20 Rer. Ital.]</span>,
ed intanto crearono lor generale <i>Guidantonio
conte d'Urbino</i>. Di questa congiuntura
si prevalsero i Lucchesi per
riacquistare la lor libertà, giacchè s'intese,
o fu finto, che il Guinigi trattava di
vendere a' Fiorentini quella città. Intorno
a ciò intesisi prima col conte Francesco,
misero un dì le mani addosso al
medesimo <i>Paolo Guinigi</i>, ed appresso
svaligiarono tutto il suo palazzo, nel qual
mentre <i>Ladislao</i> suo figliuolo fu anche
egli detenuto prigione dal conte Francesco.
Il Guinigi con tutti i suoi figliuoli,
per le istanze de' Lucchesi, fu condotto
al duca di Milano, nelle cui carceri terminò
dopo due anni i suoi giorni. Attese
intanto la Sforza a ricuperare varie
terre del territorio lucchese; ed è ben
lecito il credere che gran somma d'oro
ricavasse dai Lucchesi per averli doppiamente
beneficati, liberandoli dalle unghie
<span class="pagenum" id="Page_1083">[1083]</span>
de' Fiorentini e dall'interno giogo
tirannico del Guinigi. Il bello fu, che
anche i Fiorentini, per levar di Toscana
questo noioso ostacolo ai loro disegni,
ricorsero alla spada d'oro, capace di
tagliare ogni nodo. Per coonestare il
fatto, si trovò che essendo restato creditore
di settanta mila fiorini d'oro <i>Sforza</i>
padre del <i>conte Francesco</i>, se gli pagherebbe
questo danaro, purchè uscisse
di Toscana, e si obbligasse per alcuni
mesi di non andare ai servigi del duca
di Milano. Pagato il contante, egli passò
in Lombardia, e colle sue genti venne
ad accamparsi su quello della Mirandola.
Minutamente si trova descritta questa
guerra da Andrea Biglia <span class="fnote">[Billius, Hist., lib. 8, tom. 19 Rer. Ital.]</span>. Indarno
mandarono i Lucchesi a Firenze per
placare quella signoria. Non sapeano i
Fiorentini digerire di aver fatta tanta
spesa contra de' Lucchesi, e che in bene
de' soli Lucchesi si fosse convertito tutto
il loro sforzo. Perciò partito che fu
Francesco Sforza, tornarono, come prima,
all'assedio di Lucca <span class="fnote">[Ammirati, Istor. Fiorent., lib. 20.]</span>, e i Lucchesi
tornarono a pulsare il duca di Milano
per soccorso. Perchè <i>Filippo Maria</i>
volea pure aiutarli, e nello stesso tempo
parere di non intricarsi in que' fatti, permise
che i Genovesi formassero una particolar
lega coi Lucchesi, allegando che,
secondo i lor privilegii, poteano farla <span class="fnote">[Johann. Stella, Annal. Genuens., tom. 17
Rer. Ital.]</span>.
<i>Niccolò Piccinino</i> in questi tempi attendeva
a sottomettere le terre de' Fieschi
e della Lunigiana al duca di Milano. Si
mostrò che i Genovesi l'avessero eletto
per lor capitano; e questi in fatti colle
sue genti d'armi s'inviò verso Lucca, e
fu a fronte del campo fiorentino, restando
solamente frapposto il fiume Serchio
fra le armate. Era di parere il conte di
Urbino che non si togliesse battaglia. Venuto
di Firenze ordine in contrario, seguì
a dì 2 di dicembre un fatto d'armi
funesto all'esercito fiorentino, il quale
<span class="pagenum" id="Page_1084">[1084]</span>
interamente fu rotto con prigionia di
mille e cinquecento cavalieri, con perdita
di bagaglio e di attrecci, e con altri
danni. Il <i>conte Urbino</i>, <i>Niccolò Fortebraccio</i>
e gli altri capitani, ben serviti dai
lor cavalli, si salvarono chi a Librafatta
e chi a Pisa <span class="fnote">[Cronica di Rimini, tom. 15 Rer. Ital.]</span>. Intanto la peste era in
Lucca, e non ne era esente Genova, Roma
ed altre città, fra le quali anche Firenze.
Ora i Fiorentini, avendo spediti i
loro ambasciatori a Venezia, faceano
gran fuoco per rinnovar la guerra contra
del duca di Milano, pretendendo che
egli avesse contravvenuto ai patti della
pace. Per attestato del Sanuto <span class="fnote">[Sanuto, Istor. Venet., tom. 22 Rer. Ital.]</span>, nel
dì 22 d'agosto fu confermata la lega dei
Veneziani e Fiorentini contra del duca
di Milano. Nè si dee tacere che in questo
anno la città di Bologna, sempre inquieta,
perchè divisa dalle fazioni bentivoglia
e de' Canedoli, tumultuò <span class="fnote">[Cronica di Bologna, tom. 18 Rer. Ital.]</span>, e da
Baldassare Canedolo, unito coll'abbate
de' Zambeccari, nel dì 17 di febbraio furono
barbaramente uccisi nello stesso
palazzo degli anziani Egano de' Lambertini,
Niccolò de' Malvezzi, ed altri aderenti
de' Bentivogli. Per cagione di queste
turbolenze il cardinale legato uscì
della città e si ritirò a Cento. Arrivò
poi nel dì 25 di giugno il vescovo di
Turpia colle bolle della legazion di Bologna;
e questi, raunate le milizie della
Chiesa con <i>Antonio Bentivoglio</i> e con gli
altri fuorusciti, cominciò la guerra contro
a quella città. Continuarono tutto
quest'anno le ostilità, e intanto si trattava
d'accordo col papa; ma questo
non fu conchiuso se non nell'anno seguente.
</p>

<hr />
</div>

<div class="chapter">
<h2 class="hidden" id="MCCCCXXXI">MCCCCXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxxi</span>. Indiz. <span class="smcap lowercase">IX</span>.</td>
  </tr>
  <tr>
    <td><span class="smcap">Eugenio IV</span> papa 1.</td>
  </tr>
  <tr>
    <td><span class="smcap">Sigismondo</span> re de' Romani 22.</td>
  </tr>
</table>

<p>
Chiamò Dio in quest'anno a miglior
vita <i>papa Martino V</i>, essendo succeduta la
<span class="pagenum" id="Page_1085">[1085]</span>
morte sua nella notte del dì 19 venendo
al dì 20 di febbraio, per apoplessia a lui
sopravvenuta <span class="fnote">[Raynaldus, Annal. Eccles. Vita Martini V,
P. II. tom. 3 Rer. Ital.]</span>. Fu buon pontefice; saviamente
governò la Chiesa, e la lasciò
libera da un ostinato scisma. Grande obbligazione
per conto dell'impero temporale
ebbe a lui la santa Sede, perchè era
non men amato che temuto. La dianzi sì
inquieta e divisa Roma fu per opera sua
ridotta ad un'invidiabil pace. Era, a cagion
de' torbidi passati, quasi tutto lo
Stato ecclesiastico passato in mano di tirannetti;
ne ricuperò egli buona parte,
ed assodò l'autorità pontificia in quelle
città che restarono in mano di varii signori.
Nel dì 3 di marzo a lui succedette
nella cattedra di san Pietro il cardinal di
San Clemente Gabriello de' Condolmieri,
di patria Veneziano, volgarmente appellato
il cardinal di Siena, perchè fu vescovo
di quella città, e prese il nome di
<i>Eugenio IV</i> <span class="fnote">[Vita Eugenii IV, tom. eod.]</span>. Seguì la coronazione sua
nel dì 11 d'esso mese, e non già nel dì 12,
come vuole il Rinaldi. Poco poi stette a
vedersi una di quelle mutazioni che non
fu la prima, ed ebbe molti altri esempli
dipoi: cioè si scoprì il papa parziale degli
Orsini, perchè per opera loro era giunto
al pontificato, e, nemico de' Colonnesi nipoti
del defunto pontefice. Veramente
non fu senza censura in questi tempi la
straordinaria cura ch'ebbe papa Martino
d'ingrandire ed arricchire la per altro
nobilissima sua casa. E papa Eugenio
provò, che i nipoti di lui, cioè <i>Prospero
Colonna</i> cardinale, <i>Antonio principe</i> di Salerno
ed <i>Edoardo conte</i> di Celano <span class="fnote">[Billius, Hist., lib. 9, tom. 19 Rer. Italic.]</span>,
aveano fatto lo spoglio del tesoro ammassato
dal loro zio per valersene contra dei
Turchi, ed asportata ancora una buona
quantità di gioielli e d'altri preziosi mobili
spettanti al palazzo apostolico e ad
altri luoghi sacri Pertanto cominciò papa
Eugenio a procedere contro del tesoriere
<span class="pagenum" id="Page_1086">[1086]</span>
Ottone e contra del vescovo di Tivoli,
già camerieri d'onore di papa Martino;
e più di ducento persone adoperate
in varii ministeri da esso Martino furono
private di vita. Allora fu che il cardinal
Colonna uscì di Roma senza licenza del
papa nè andò molto che <i>Antonio</i> e <i>Stefano</i>
Colonnesi con gran gente armata
entrarono nel dì 23 d'aprile in Roma
stessa, e presero due porte <span class="fnote">[Cronica di Bologna, tom. 18 Rer. Italic.]</span>, figurandosi
che la lor fazione si moverebbe a
rumore. Volle Dio, che niuno prendesse
l'armi per loro; e però, venuti al papa
dei soccorsi, fu spinto fuori di città Stefano
Colonna, e messo a sacco il di lui
palazzo, siccome ancor quelli del cardinal
Colonna, del cardinal Capranica e
d'altri loro aderenti. Avendo intanto papa
Eugenio fatto ricorso alla <i>regina Giovanna</i> <span class="fnote">[Giornal. Napolet., tom. 21 Rer. Ital.]</span>,
questa gl'inviò <i>Jacopo Caldora</i>
con tre mila cavalli, e mille e secento
fanti. Era costui la stessa avarizia e molto
più della fede e dell'onore gli stava a
cuore il danaro. Non passò dunque gran
tempo che in vece di far guerra ai Colonnesi,
lasciatosi corrompere dai grossi
regali d'<i>Antonio principe</i> di Taranto, divenne
lor protettore ed amico. Pretende
Neri Capponi <span class="fnote">[Neri Capponi, Comment., tom. 18 Rer. Ital.]</span> ch'egli toccasse cento
tredici mila fiorini di quei di papa Martino.
Ma perchè seppe anche papa Eugenio
giocar di danaro, il Caldora tornò ad
assisterlo. Oltre a ciò, i Veneziani e Fiorentini
spedirono in aiuto del pontefice
<i>Niccolò da Tolentino</i> con un corpo di gente,
di maniera che egli potè dar la legge
ai Colonnesi ribelli. Trattossi dunque di
accordo <span class="fnote">[Vita Eugenii IV, P. II, tom. 3 Rer. Ital.]</span>; e questo conchiuso, fu solennemente
proclamato nel dì 22 di settembre.
In vigor d'esso il principe di Salerno
rilasciò al papa settantacinque mila fiorini
d'oro: salasso che, unito col resto
da lui speso in guadagnare il Caldora, gli
votò affatto di sangue gli scrigni. Nè qui
<span class="pagenum" id="Page_1087">[1087]</span>
finì la sua disgrazia. Per attestato di
Biondo <span class="fnote">[Blondus, Dec. 11, lib. 4.]</span>, teneva egli presidio, non senza
biasimo del defunto suo zio, in Orta,
Narni, Soriano, Gualdo, Nocera, Assisi,
Ascoli, Imola, Forlì e Forlimpopoli. Fu
obbligato a dimettere tutto. Diede in oltre
occasione questo torbido alla regina
Giovanna <span class="fnote">[Giornal. Napolet., tom. 21 Rer. Ital.]</span> di togliere al suddetto Antonio
il principato di Salerno, e tutto
quanto ella avea dianzi donato, per le
continue istanze di papa Martino, ai di
lui nipoti nel regno di Napoli: risoluzione
non di meno, che non dovette andare
esente da taccia d'ingratitudine, perchè
quella corona ch'ella portava in capo si
potea chiamare un dono d'esso papa
Martino. Abbiam già veduto quanto egli
avea fatto per lei. Attese ancora il pontefice
Eugenio in questi medesimi tempi ad
estinguere il fuoco che tuttavia durava
per la ribellion di Bologna, giacchè quel
popolo concorreva a ritornar alla sua
ubbidienza <span class="fnote">[Cronica di Bologna, tom. 18 Rer. Ital.]</span>, purchè ottenesse buone
condizioni. Ed in fatti le ottenne, perchè
il papa, vedendo risorta la guerra fra il
duca di Milano dall'una parte, e i Veneziani
e Fiorentini dall'altra, giudicò meglio
di contentarsi di quel che potè, e di far
cessare quel rumore. Adunque nel dì 24
d'aprile si pubblicò in Bologna la pace
stabilita da quel popolo col papa, e successivamente
v'entrarono i commessarii del
papa a prenderne il possesso e dominio.
</p>

<p>
Erano irritati forte i Fiorentini contra
di <i>Filippo Maria duca</i> di Milano, perchè
loro avea tolto di mano l'acquisto
di Lucca, e perciò di gran premura faceano
in Venezia perchè s'aprisse un
nuovo teatro di guerra. I Veneziani anch'essi,
al vedere il duca sì inquieto e
sempre armato, inclinavano a sfoderar
di nuovo la spada; e tanto più perchè
le esortazioni del <i>Carmagnola</i> e le conquiste
fatte nelle precedenti due guerre
faceano loro sperare di accrescerle collo
<span class="pagenum" id="Page_1088">[1088]</span>
imprenderne un'altra <span class="fnote">[Sanuto, Istor. Ven., tom. 22 Rer. Ital.]</span>. Mandò bensì
il duca ambasciatori a Venezia per giustificare
il fin qui operato da lui, e per
trattare d'aggiustamento; ma vedendosi
i saggi Veneziani menare a spasso con
sole parole disgiunte da fatti, finalmente
diedero all'armi. Forse il duca non desiderava
che questo: cotanto gli stava
sul cuore la perdita di Brescia e di Bergamo,
e la speranza che la fortuna potesse
cangiar faccia per lui. Aveva egli
al suo servigio <i>Niccolò Piccinino</i>, ardito
e valoroso capitano. Per opera ancora
del fu <i>papa Martino V</i> s'era di nuovo
acconciato al suo servigio il <i>conte Francesco
Sforza</i> <span class="fnote">[Simonetta, Vit. Francisci Sfort., lib. 2,
cap. 21 Rer. Ital.]</span>, il quale avea assaporata
la speranza a lui data delle nozze di
<i>Bianca</i> figliuola legittima del duca, in età
allora non ancor atta al matrimonio. La
prima impresa che tentò il conte Francesco
Carmagnola, fu quella di Soncino.
Gli fu promessa da quel castellano l'entrata
in quella terra, mercè di un grosso
regalo di contanti; ma il trattato era
doppio. Presentatosi dunque colà il Carmagnola
nella mattina del dì 17 di maggio
con tre mila cavalli e più di due mila
fanti, in vece della porta aperta di Soncino,
trovò Francesco Sforza ed altri
capitani ducheschi colle loro squadre
che gli fecero il che va là. Attaccossi la
mischia, e fu un maraviglioso fatto di
armi che durò sino alla notte colla totale
sconfitta del Carmagnola, il qual
forse con soli sette cavalli si ridusse a
Brescia. Restaronvi prigionieri circa mille
e cinquecento cavalieri, oltre alla fanteria.
Il Sanuto <span class="fnote">[Sanuto, Istor. Ven., tom. 22 Rer. Ital.]</span> Veneziano sminuisce
non poco questa vittoria. Comunque sia,
e posto ancora che grande fosse il danno
patito in questa lagrimevol giornata dai
Veneziani, pure alla lor potenza e borsa
non fu difficile l'accrescere in breve, non
che il ristorare l'armata loro di terra,
con ispedire nello stesso tempo un'altra
<span class="pagenum" id="Page_1089">[1089]</span>
possente armata navale per Po alla volta
di Cremona, comandata da <i>Niccolò Trivisano</i>:
alcuni la fanno ascendere a cento
legni tra grossi e sottili. Più di dodici
mila cavalli militavano allora in Lombardia
sotto le insegne venete. Avea anche
il duca di Milano preparata la sua
flotta navale, il cui capitano era <i>Pacino
Eustachio</i> da Pavia. Sen venne questa
nel dì 22 di maggio <span class="fnote">[Cronica di Bologna, tom. 18 Rer. Ital. Billius,
Hist., lib. 9, tom. 19 Rer. Ital.]</span> (il Simonetta
dice <span class="fnote">[Simonetta, Vit. Francisci Sfortiae, lib. 2,
tom. 21 Rer. Ital.]</span> nel dì 23) contro la nemica, e
cominciò all'ore ventidue, tre miglia
lungi da Cremona, la battaglia, che durò
sino alla notte, con restar presi cinque
galeoni ducheschi. Ma essendo nell'alba
del giorno seguente <i>Francesco Sforza</i>,
<i>Niccolò Piccinino</i> (il Sanuto nol nomina).
<i>Guido Torello</i> ed altri capitani entrati
con gran numero di genti d'armi negli
stessi galeoni, la mattina suddetta sì bruscamente
assalirono i Veneziani <span class="fnote">[Johannes Stella, Annal. Genuens., tom. 17
Rer. Ital.]</span>, che
tutta la lor flotta rimase sterminata, e
vennero in potere de' vincitori ventotto
galeoni con altre barche, armi e munizioni
senza numero, e circa otto mila
prigioni. Avea il general Trivisano mandato
a chiedere soccorso al Carmagnola,
che stava accampato in quelle vicinanze
coll'esercito di terra; ma egli punto non
si mosse, dicono per avviso furbescamente
fattogli dare che l'armata terrestre
del duca si metteva in ordine per
dargli battaglia. L'autore della Cronica
di Bologna <span class="fnote">[Cronica di Bologna, ubi supra.]</span>, che si trovò presente a
questo fatto d'armi, asserisce essere
stato quello uno dei più formidabili e
mortali che mai si fossero veduti in Po,
ed essere stati maggiori i fatti di quel
che fu scritto. Certamente incredibile fu
il danno patito in tal congiuntura dalla
repubblica veneta <span class="fnote">[Sanuto, Istor. Venet., tom. 22 Rer. Ital.]</span>. Nè il Carmagnola
nel resto dell'anno si attentò a far altra
<span class="pagenum" id="Page_1090">[1090]</span>
impresa, se non che nel dì 15 d'ottobre,
avendo inteso che si facea poca guardia
in Cremona, spedì colà un corpo de' suoi,
ai quali riuscì di dare una scalata alla
picciola fortezza di San Luca e di prenderla.
Quivi si mantennero costoro per
due dì, senza che il Carmagnola dipoi,
tuttochè avvisato, volesse marciare a
quella volta, allegando per iscusa di temer
degli aguati de' nemici. Parte di
quella gente da' Cremonesi fedeli al duca
fu presa, e gli altri se ne tornarono al
campo. E qui ebbero principio le diffidenze
de' Veneziani contra del medesimo
Carmagnola.
</p>

<p>
Nè solamente guerra fu in quest'anno
in Lombardia. La sua parte n'ebbe anche
la Toscana <span class="fnote">[Ammirati, Istor. Fiorent., lib. 20. Histor.
Senens., tom. 20 Rer. Ital.]</span>. Erano entrati i Sanesi
e i Lucchesi in lega col duca di
Milano contra de' Fiorentini. In Pisa
stessa quel popolo, bramoso di ricuperare
la perduta libertà, non era quieto.
Ora trovandosi tuttavia nella primavera
di quest'anno, cioè prima della guerra
veneta, <i>Niccolò Piccinino</i> in Lunigiana <span class="fnote">[Billius, Hist., lib. 9, tom. 19 Rer. Ital.]</span>,
dopo aver tolto Pontremoli a <i>Gian-Luigi
del Fiesco</i>, nel dì 22 di marzo comparve
sul Lucchese, ed, inoltratosi sul Pisano,
cominciò a prendere varie di quelle castella.
Passò anche sul Volterrano, siccome
uomo speditissimo nelle sue imprese:
nel qual tempo anche i Sanesi
apertamente mossero guerra a Firenze,
ed altrettanto ancora fece <i>Jacopo</i>, ossia
<i>Lodisio Appiano</i> signor di Piombino.
Erano a mal partito i Fiorentini allora,
perchè sprovveduti di esercito e di capitano,
e malmenati dal Piccinino, che
ogni dì andava prendendo nuove terre,
e lor conveniva tener buon presidio in
Pisa, Arezzo ed altre città minacciate.
Presero pertanto al loro servigio <i>Niccolò
da Tolentino</i> e <i>Micheletto Attendolo</i> da
Cotignola colle lor genti d'armi. Frequenti
erano in questo secolo i condottieri
d'armi italiani, annoverati nelle
<span class="pagenum" id="Page_1091">[1091]</span>
Croniche di Marino Sanuto. Cadaun di
questi venturieri conduceva la truppa
de' suoi combattenti, chi più chi meno,
e prendeva poi soldo dove migliore trovava
il mercato. Ma la salute de' Fiorentini
altronde venne. Da che i Veneziani
con tante forze ebbero aperto il
teatro della guerra contro lo Stato di
Milano, abbisognando il duca del Piccinino
e delle sue truppe, il richiamò
in Lombardia, e ne ricevè poi buon
servigio, per quanto abbiamo veduto.
Aveano essi Veneziani, a fine di far maggior
diversione all'armi del duca <span class="fnote">[Ammirati, Istor. Fiorent., lib. 20.]</span>, e
di sovvenire ancora al bisogno de' Fiorentini,
inviata nel Mediterraneo a Porto
Pisano una flotta di galee e d'altri legni
comandata da <i>Pier Loredano</i>, dove si
congiunse con altri legni de' Fiorentini.
S'incontrò questa nel dì 27 d'agosto in
vicinanza di Portofino colla genovese, inferiore
di forze, di cui era capitano <i>Francesco
Spinola</i> <span class="fnote">[Sanuto, Istor. Venet., tom. 22 Rer. Ital.]</span>. Attaccata la battaglia,
per tre ore continue rabbiosamente si
combattè fra quelle due nazioni <i>ab antiquo</i>
nemiche, finchè, superata la capitana
di Genova, si dichiarò la vittoria
in favore de' Veneziani, colla presa di
sette o otto galee <span class="fnote">[Johann. Stella, Annal. Genuens., tom. 17
Rer. Ital.]</span>, e dello stesso ammiraglio
Spinola. Dalla parte ancora del
Monferrato fecero guerra al duca di Milano
i Veneziani e Fiorentini, avendo tirato
nella lor lega <i>Gian-Giacomo</i> marchese
di quella contrada, e <i>Bernabò Adorno</i>
ribello di Genova e padrone di alcune
castella nel Genovesato, il quale nel mese
di settembre infestò non poco la Riviera
occidentale de' Genovesi. Spedito dal duca
a quella volta <i>Niccolò Piccinino</i> nell'ottobre,
ebbe la maniera di sconfiggerlo e
farlo prigione nel dì 9 di quel mese.
Dopo di che, per attestato di Giovanni
Stella e del Sanuto, egli rivolse l'armi
contra del Monferrato, e durante il verno
<span class="pagenum" id="Page_1092">[1092]</span>
ridusse quasi in camicia quel marchese <span class="fnote">[Poggius, Histor., lib. 6, tom. 20 Rer. Ital.]</span>
con torgli la maggior parte delle di lui
terre, annoverate da Benvenuto da San
Giorgio <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span>. Non gli restava più se non
Casale di Sant'Evasio con pochi altri
luoghi, quando <i>Amedeo duca di Savoia</i>,
parente suo e del duca di Milano, s'interpose
per aggiustamento. Restò conchiuso
che il marchese depositasse quelle
poche terre, che restavano in mano sua,
in quelle di Amedeo duca di Savoia; il
che fu eseguito. Egli poi pieno d'inutili
pentimenti incognitamente per gli Svizzeri
si portò a Venezia ad implorar l'aiuto
di quel senato, e a vivere alle spese
dei Veneziani. Il Simonetta <span class="fnote">[Simonetta, Vit. Francisci Sfortiae, lib. 2,
tom. 21 Rer. Ital.]</span> e il Corio <span class="fnote">[Corio, Istor. di Milano.]</span>
suo copiatore, e, quel che è più,
il Biglia attribuiscono l'impresa del Monferrato
al <i>conte Francesco Sforza</i>. Potrebbe
essere che anche egli intervenisse
a quella festa; s'egli poi fosse, o il Piccinino,
come pretende il Poggio e Giovanni
Stella, autore anch'esso contemporaneo,
il principal mobile di quell'impresa, nol
saprei dire. Aggiungono bensì tali autori,
avere le soldatesche del duca in tal congiuntura
commesse tali enormità, sfoghi,
incendii e crudeltà contra dei Monferrini,
che il raccontarle farebbe orrore.
</p>

<p>
Era negli anni addietro stato occupato
<i>Sigismondo re</i> de' Romani, d'Ungheria
e Boemia nelle terribili guerre degli
ostinati eretici Ussiti, che sconvolsero
lungamente la Boemia, e costarono sangue
senza fine <span class="fnote">[Sanuto, Istor. Ven., tom. 22 Rer. Ital.]</span>. In quest'anno, giacchè
erano in qualche calma i suoi affari della
Germania, determinò di venire in Italia
per prendere le corone. Arrivò, non so
dire se nell'ottobre, oppure nel novembre,
a Milano, con seguito di poca gente,
accolto con gran solennità da quel popolo,
e lautamente spesato dal duca. Curiosa
<span class="pagenum" id="Page_1093">[1093]</span>
cosa fu il vedere che esso <i>duca Filippo
Maria</i>, il quale soggiornava allora
a Biagrasso per cagion della peste, quantunque
praticasse tutte le maggiori finezze
a questo gran principe sovrano suo,
pure non si lasciò mai vedere a Milano,
finchè vi dimorò Sigismondo, non so se
per diffidenza, o per qualch'altro motivo.
Certo è che non gli volle mai permettere
l'entrata nel castello di Milano <span class="fnote">[Billius, Histor., cap. 9, tom. 19 Rer. Ital.]</span>.
Egli era una testa particolare.
Nel dì 25 del suddetto novembre, festa
di santa Caterina <span class="fnote">[Corio, Istor. di Milano. Muratorius, Comm.
de Corona Ferrea.]</span>, seguì nella basilica
di Sant'Ambrosio di Milano la coronazione
di Sigismondo, avendogli <i>Bartolomeo
Capra</i> arcivescovo posta in capo
la corona ferrea. Fermossi poi in Milano
nel verno, disponendo intanto il suo
viaggio alla volta di Roma. Nei dì 5 di
maggio dell'anno presente <span class="fnote">[Cronica di Rimini, tom. 15 Rer. Ital.]</span> i tre <i>Malatesti</i>,
che dominavano in Rimini, Fano
e Cesena, essendo di poca età, furono in
pericolo di perdere la lor signoria per
una sollevazione, non so se ordinata da
<i>Malatesta</i> signore di Pesaro, oppure dagli
uffiziali di <i>papa Eugenio</i>. Solamente apparisce
che in questi tempi in Forlì dominava
il pontefice. Ne' medesimi tempi
Città di Castello assediata da <i>Niccolò Fortebraccio</i> <span class="fnote">[Bonincont., Annal., tom. 21 Rer. Ital.]</span>
ebbe soccorso da <i>Guidantonio
conte</i> d'Urbino, e restò libera dalle
unghie di lui. Furono infestati nell'autunno
di quest'anno i Veneziani <span class="fnote">[Sanuto, Istor. Ven., tom. 22 Rer. Ital.]</span> nel
Friuli dagli Ungheri per ordine del <i>re Sigismondo</i>
a petizione del duca di Milano,
fra cui ed esso re passava buona corrispondenza
ed amicizia. D'uopo fu che il
senato inviasse al riparo <i>Taddeo marchese</i>
d'Este con altri condottieri d'armi, i
quali non perderono tempo a sconfiggere
quei barbari, e a farli tornar di galoppo
alle lor case. Si diede principio in questo
anno al concilio generale di Basilea, presidente
<span class="pagenum" id="Page_1094">[1094]</span>
del quale fu a nome del papa
<i>Giuliano Cesarino</i>, cardinale di gran credito
in questi tempi.
</p>

<hr />
</div>

<div class="chapter">
<h2 class="hidden" id="MCCCCXXXII">MCCCCXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxxii</span>. Indiz. <span class="smcap lowercase">X</span>.</td>
  </tr>
  <tr>
    <td><span class="smcap">Eugenio IV</span> papa 2.</td>
  </tr>
  <tr>
    <td><span class="smcap">Sigismondo</span> re de' Romani 23.</td>
  </tr>
</table>

<p>
Erasi già cominciato in Basilea il
concilio generale, ed ogni dì più andava
crescendo il concorso de' Padri <span class="fnote">[Raynald., Annal. Eccles.]</span>; ma
poco stette <i>papa Eugenio</i> a pentirsi di
averlo permesso in luogo, dove non poteva
egli quel che voleva, perchè que' Padri
diedero per tempo a conoscere voglia
di limitare l'autorità del papa, e di attribuirsi
una specie di superiorità sopra di
lui. Per questo il pontefice determinò di
chiamare a Bologna quel concilio, e ne
mandò l'ordine al <i>cardinal Giuliano</i> legato.
Ma quei Padri, assistiti dal re dei
Romani e da varii altri potentati, furono
di sentimento diverso, e vollero continuar
le loro sessioni in Basilea; dal che
nacque dissensione fra essi e il papa. Di
più non ne dico, rimettendo il lettore in
questo proposito alla storia ecclesiastica
e agli atti di quel concilio. Era calato,
siccome già accennai, il <i>re Sigismondo</i> per
portarsi anche a Roma a prendere la corona
imperiale; ma ritrovò anch'egli
degli ostacoli a' suoi disegni. Il papa, oltre
all'essere Veneziano, cioè di nazione
allora nemica di <i>Filippo Maria</i> duca di
Milano, avea de' particolari motivi di sdegno
contra di lui, perchè o credea o sapea
di certo che nella guerra fattagli
nell'anno precedente dai Colonnesi esso
duca avea avuta mano. E veggendo ora
Sigismondo sì attaccato ad esso duca di
Milano, non sapea escludere i sospetti
della di lui venuta a Roma. Incagliossi per
questo il viaggio di Sigismondo <span class="fnote">[Blondus, lib. 5, Dec. 3. Sabellicus, Platina,
et alii.]</span>, il
quale da Milano passò a Piacenza, e
quindi a Parma, con far delle lunghe posate
in quelle città. Nè sussiste, come si
<span class="pagenum" id="Page_1095">[1095]</span>
pensò Benvenuto da San Giorgio, che
egli portatosi nel Monferrato, vi soggiornasse
gran tempo. Andossene dipoi a
Lucca, menando seco ottocento cavalli
ungheri e secento del duca di Milano. Il
Poggio <span class="fnote">[Poggius, Hist., lib. 7, tom. 20 Rer. Ital.]</span> gli dà due mila tra cavalieri
e fanti di suo seguito. Una delle maggiori
premure di questo buon principe era
quella di quetare i rumori dell'Italia, e
si era anche esibito con calde lettere a
trattar la pace fra il duca di Milano e i
collegati avversarii. Ma egli ritrovò molto
sconcertate le cose in Toscana. Militavano
allora contra de' Fiorentini le milizie
del duca suddetto e dei Sanesi sotto
il comando di <i>Alberico conte</i> di Lugo <span class="fnote">[Bonincontrus, Annal., tom. 21 Rer. Italic.
Neri Capponi, Comment., tom. 18 Rer. Ital.]</span>,
con cui erano <i>Bernardino dalla Carda</i> degli
Ubaldini, <i>Lodovico Colonna</i>, <i>Antonio
Petrucci</i>, <i>Ardizzon da Carrara</i> ed altri capitani,
ma discordi fra loro. <i>Michele Attendolo</i>
da Cotignola generale de' Fiorentini,
e <i>Niccolò da Tolentino</i> lor capitano
seppero ben profittare della lor disunione;
imperocchè nel dì primo di giugno <span class="fnote">[Ammirati, Istor. Fiorentina, lib. 20.]</span>
venuti con loro alle mani, li sbaragliarono,
e fecero prigionieri più di mille cavalli.
Io non so come tutto al rovescio è raccontato
questo fatto d'armi da Pietro
Rosso nella Storia di Siena <span class="fnote">[Petrus Russ., Hist. Senens., tom. 20 Rer.
Italic.]</span>. Secondo
lui, vincitori furono i Sanesi, e Niccolò
da Tolentino vi fu fatto prigione. Comunque
sia, nel giorno innanzi era giunto a
Lucca Sigismondo, ed ebbe il dispiacere
d'intendere che quasi sotto i suoi occhi
passarono dopo quella vittoria i capitani
de' Fiorentini a dare il guasto al territorio
lucchese. Ancorchè essi Fiorentini
colle parole mostrassero rispetto alla sacra
di lui persona e dignità, pure coi fatti
si scoprivano suoi nemici, perchè egli era
tenuto per parziale del duca di Milano, e
de' Sanesi e Lucchesi loro nemici. Andavano
perciò meditando d'impedirgli il
passo alla volta di Siena. Ma mentre van
<span class="pagenum" id="Page_1096">[1096]</span>
consultando, Sigismondo scortato dalle
milizie sue, del duca e di Siena, si mise
in viaggio, e felicemente arrivò nel dì 11
di luglio ad essa città di Siena, dove fu
accolto con incredibil onore e magnificenza
da quel popolo, che l'aspettava a
braccia aperte. Fermossi Sigismondo tutto
il resto dell'anno in quella città, perchè
non s'accordavano le pive del papa,
con aggravio e doglianze non poche del
popolo sanese, a cui costava troppo la sì
lunga visita di questo principe, trattando
egli intanto di pace, ed ascoltando gli ambasciatori
de' Fiorentini, ma senza cavarne
alcun sugo. Altri avvenimenti di
guerra spettanti a quest'anno in Toscana
riferisce il Rossi sopra mentovato nella
Storia di Siena, che non occorre rapportar
nella mia.
</p>

<p>
Quanto alla guerra di Lombardia,
incredibile strepito fece in Italia ciò che
in quest'anno accade al <i>conte Francesco
Carmagnola</i> generale della veneta armata,
il più accreditato capitano che si
avesse allora l'Italia, ma famoso ancora
per la sua superbia, onde era probabilmente
proceduta anche la sua caduta
dalla grazia del duca di Milano. Le ommissioni
da lui commesse negli infausti
avvenimenti dell'armi venete dell'anno
precedente fecero nascere così gagliardi
sospetti della sua lealtà nell'animo di
chi reggeva quella repubblica, che nel
dì 8 d'aprile <span class="fnote">[Sanuto, Istor. Venet., tom. 23 Rer. Ital.]</span> fu risoluto nel loro
consiglio di levargli non solamente il
comando, ma, per maggior sicurezza,
anche la vita. In questi tempi era in Venezia
ordinariamente una specie di reato
il perdere una battaglia, e gli sventurati
capitani si doveano aspettare qualche
gastigo. Mandato a chiamare il Carmagnola
che venisse a Venezia col pretesto
di voler udire il di lui parere intorno
alla pace che se gli rappresentava vicina,
andò egli francamente colà, onorato per
tutto il cammino; ma vi trovò la prigione
che l'aspettava. Fu messo ai tormenti,
cioè a quella crudele e dubbiosa
<span class="pagenum" id="Page_1097">[1097]</span>
via di ricavar la verità dei delitti; e
scrivono che egli in fine confessò il fallo
della sua corrotta fede, senza che si
dica se avessero sicure pruove in mano
per convincerlo di questo reato. Può
essere che le facessero. Il perchè collo
sbadaglio in bocca condotto fra le colonne
della piazza di San Marco, quivi lasciò
egli miseramente la testa sopra un palco
nel dì 5 di maggio <span class="fnote">[Cronica di Bologna, tom. 18 Rer. Ital.]</span>. Grandi furono le
dicerie per questo, credendo molti che
non sarebbe venuto a tal determinazione
quel saggio senato senza buone ragioni;
ed altri, che per soli sospetti e per paura
di sua possanza si sbrigassero di questo
eccellente capitano; e pretendendo altri
che almeno meritasse di finir la sua vita
in una prigione chi avea prestato sì rilevanti
servigi a quella signoria. Di sua
morte al certo pare che avesse occasione
di rallegrarsi non poco il duca di Milano,
per veder tolto a sè un sì pericoloso nemico,
e a' Veneziani un capitano sì prode.
Fu poscia eletto generale dell'esercito
<i>Gian-Francesco da Gonzaga</i> signore di
Mantova, il quale nell'anno presente
collo sborso di dodici mila fiorini d'oro
conseguì dal re de' Romani il titolo di
marchese di Mantova. Giunto questo
nuovo generale all'esercito della repubblica,
vi trovò cavalli nove mila e secento,
fanti otto mila, balestrieri ottocento, cernide
sei mila, ed infiniti partigiani; ma
niuna rilevante impresa fece egli in tutto
quest'anno, fuorchè la presa di Soncino
e d'alcune picciole terre. Nè dal canto
del duca di Milano s'udì veruna bravura,
eccettochè una vittoria riportata
da <i>Niccolò Piccinino</i> in Valtellina, provincia
spettante in addietro ad esso duca,
ed occupata allora dall'armi venete. Vi
era <i>Giorgio Cornaro</i> provveditore della
repubblica con grosso corpo di gente.
Colà portatosi il Piccinino attaccò la
mischia, ma fu costretto a ritirarsi <span class="fnote">[Sanuto, Ist. Ven., tom. 22 Rer. Ital.]</span>.
Vi tornò con intelligenza de' Ghibellini,
ed, assaliti i Veneti, li sconfisse con tal
<span class="pagenum" id="Page_1098">[1098]</span>
fortuna, che pochi ne scamparono, e vi
restarono presi lo stesso Cornaro provveditore,
<i>Taddeo marchese</i> d'Este, <i>Taliano
Furiano, Cesare da Martinengo</i> e
molti altri condottieri d'armi. Il rumore
di tal vittoria andò crescendo per via di
sì fatta maniera, che l'autore della Cronica
di Ferrara <span class="fnote">[Cronica di Ferrara, tom. 25 Rer. Ital.]</span> ebbe a scrivere, aver
in essa i Veneziani perduto tra morti e
prigioni circa nove mila persone. Anche
l'Ammirati <span class="fnote">[Ammirati, Istor. Fiorent., lib. 20.]</span> fa ascendere il danno
loro a tre mila cavalli e quattro mila fanti.
Fu anche guerra in Val Camonica, la
quale, secondo il Sanuto, venne in potere
de' Veneziani, scrivendo all'incontro
l'autore degli Annali di Forlì <span class="fnote">[Annales Foroliviens., tom. 22 Rer. Ital.]</span>
che vi furono presi e morti dalle genti
del duca di Milano moltissimi de' nemici.
Se crediamo al medesimo Sanuto, <i>Gian-Giacomo
marchese</i> di Monferrato, già
spogliato de' suoi Stati dal duca, fu in
quest'anno rimesso in sua grazia colla
restituzione di quanto avea perduto.
All'interposizione di <i>Sigismondo re</i> dei
Romani venne attribuita questa concordia.
Ma ciò non sussiste, ed è da vedere
il Guichenon <span class="fnote">[Guichenon, Hist. de la Maison de Savoye,
tom. 1.]</span>, che mostra tal restituzione
effettuala solamente in vigor della
pace, di cui parleremo all'anno seguente,
e con varie difficoltà ancora in contrario
nell'esecuzione della medesima.
</p>

<p>
Ebbero non poche molestie nell'anno
presente i Genovesi <span class="fnote">[Johann. Stella, Annal. Genuens., tom. 17
Rer. Ital.]</span> da una poderosa
flotta di galee spedite da Venezia
contra di loro, che andarono scorrendo
per quelle riviere, e mettendo i luoghi
men forti a sacco coll'assistenza dei
Fregosi e d'altri fuorusciti di Genova.
Talmente si difesero quei cittadini, che
neppure riuscì ai nemici di prendere la
assediata terra di Sestri di Levante, e diedero
ancora delle busse ai fuorusciti che
erano assai forti in terra. Nel dì 9 di
<span class="pagenum" id="Page_1099">[1099]</span>
ottobre <span class="fnote">[Cronica di Rimini, tom. 15 Rer. Ital. Annales
Foroliviens., tom. 22 Rer. Ital.]</span> venne a morte <i>Galeotto Roberto
Malatesta</i> signore di Rimini, principe
riguardevole per la sua piissima
vita. E perchè in questi tempi ci volea
poco a conseguir dai popoli il titolo di
beato, gli fu esso accordato dai Forlivesi.
Al <i>Malatesta</i> signore di Pesaro tolta
fu nel dì 18 d'agosto quella città dalle
genti della Chiesa: laonde i Malatesti si
ritirarono a Fossombrone. Quanto al
regno di Napoli, l'avea fin qui dispoticamente
governato <i>Ser-Gianni Caracciolo</i>
gran senescalco, tenendo come schiava la
<i>regina Giovanna</i> <span class="fnote">[Giornal. Napol., tom. 21 Rer. Ital.]</span>. Non contento di
averne ricevuto in dono Capoa e molte
altre terre, s'invogliò ancora del principato
di Salerno; e perchè la regina non
condiscese a concederglielo, siccome uomo
superbo, usò parole disoneste contra
di lei. Coloro che l'odiavano, ed
erano la maggior parte dei nobili napoletani,
e massimamente <i>Ottino de' Caraccioli</i>
Rossi e la duchessa di Sessa, si
servirono di questa congiuntura per atterrarlo;
e tanto menarono, che la regina
s'indusse a rilasciar l'ordine di farlo
prigione. Ciò bastò ai congiurati per andare
una notte a svegliarlo, e a trucidarlo
a colpi di stocco, con rappresentar poi
alla regina, la quale sommamente se ne
afflisse, ciò essere succeduto perch'egli
s'era messo in difesa. Furono poscia
imprigionati Troiano suo figliuolo, e molti
altri Caraccioli suoi attinenti, e saccheggiate
le lor case. La Vita di Ser-Gianni
scritta da Tristano Caracciolo fu da me
pubblicata nella mia Raccolta <i>Rer. Ital.</i>
Allora l'ambiziosa duchessa di Sessa cominciò
a padroneggiar nella corte, nè
permise che più venisse a Napoli il <i>re
Lodovico</i> d'Angiò tuttavia dimorante in
Calabria, ma in basso stato, con tutto che
egli si figurasse venuto per lui il buon tempo,
e si fosse messo in punto per trasferirsi
a Napoli <span class="fnote">[Hist. Sicula, tom. 24 Rer. Ital.]</span>. Era intanto approdato
<span class="pagenum" id="Page_1100">[1100]</span>
a Messina nel dì 6 di giugno dell'anno
presente <i>Alfonso re</i> d'Aragona con ventidue
galee e con alcune navi grosse.
Sul principio d'agosto, rinforzata che
ebbe con altri legni e con gran concorso
di Siciliani quella flotta, fece vela verso
Malta, e andò poscia a piombare addosso
all'isola delle Gerbe in Africa. Ossia
ch'egli non trovasse i suoi conti coi Mori
padroni dell'isola, oppure che all'avviso
delle mutazioni accadute in Napoli si risvegliassero
le speranze sue di riacquistar
ivi il dominio perduto, e tanto più
perchè segretamente era favorito dalla
duchessa di Sessa: se ne tornò in Sicilia
nel mese d'ottobre, e dispose i suoi affari
per passare in regno di Napoli. Nel dì 20
di dicembre arrivò ad Ischia, e quivi si
fermò, aspettando d'udire se alla prefata
duchessa riusciva di farlo adottar di nuovo
per figliuolo della regina. Ma <i>Urbano
Cimino</i>, che stava sempre all'orecchio
d'essa regina, ed era tutto per Lodovico
d'Angiò, ebbe maniera di sventar ogni
mina della duchessa.
</p>

<hr />
</div>

<div class="chapter">
<h2 class="hidden" id="MCCCCXXXIII">MCCCCXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxxiii</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Eugenio IV</span> papa 3.</td>
  </tr>
  <tr>
    <td><span class="smcap">Sigismondo</span> imperatore 1.</td>
  </tr>
</table>

<p>
Coll'essersi fermato in Siena quasi
un anno <i>Sigismondo re</i> de' Romani, convertì
le brevi benedizioni di quel popolo
in maledizioni senza fine, stante lo strabocchevol
aggravio che lor dava la sì
lunga permanenza non meno di questo
principe, che della sua corte e gente di
armi <span class="fnote">[Raynaldus, Annal. Eccles.]</span>. Maneggiava egli intanto i suoi
interessi con <i>papa Eugenio IV</i> per ottener
la corona imperiale; e finalmente dopo
essersi spianate tutte le difficoltà che il
sospettoso pontefice avea frapposto, e
dopo essersi conchiusa la pace fra le
potenze guerreggianti, egli da Siena si
mosse alla volta di Roma. Seguì, dissi,
la pace fra i Veneziani e Fiorentini dall'una,
e <i>Filippo Maria Visconte</i> duca
di Milano dall'altra, e i lor collegati, per
<span class="pagenum" id="Page_1101">[1101]</span>
opera spezialmente dì <i>Niccolò marchese</i>
d'Este, signor di Ferrara, Modena e Reggio.
Erasi questo principe acquistato già
il credito di paciere d'Italia colla sua
onoratezza e destrezza: e siccome amico
d'ognuno, e neutrale nell'ultima guerra,
cotante istanze fece, che ognuno de' principi
interessati in essa discordia spedì
a Ferrara i suoi ambasciatori per trattare
d'accordo sotto la sua mediazione <span class="fnote">[Annal. Foroliviens., tom. 22 Rer. Ital.]</span>.
Quivi si trovava ancora <i>Luigi marchese</i>
di Saluzzo, suocero dello stesso marchese
Niccolò, che unì i suoi uffizii a sì
lodevole impresa. Dopo essersi dunque
digeriti tutti i punti della controversia
dai due marchesi arbitri, finalmente nel
dì 26 d'aprile furono sottoscritti gli
articoli della pace. Marino Sanuto <span class="fnote">[Sanuto, Istor. Ven., tom. eod.]</span>
e il Corio <span class="fnote">[Corio, Istoria di Milano.]</span> la fanno conchiusa alcuni
giorni prima. In vigor di essa tanto il
duca di Milano, quanto i Veneziani, Fiorentini,
Sanesi, Lucchesi ed altri collegati
restituirono le terre occupate nella
ultima guerra. Il solo <i>Gian-Giacomo marchese</i>
di Monferrato ebbe molto a penare
a vedersi rimesso interamente in possesso
di tutte le terre a lui tolte dal duca di
Milano, e delle altre raccomandate ad
<i>Amedeo duca</i> di Savoia. Promossero
amendue varie difficoltà, e tirarono in
lungo il più che poterono la restituzione,
con essere stata obbligata per questo la
repubblica veneta a spedire più ambasciatori
a fin di sostenere questo suo
malconcio collegato. Intorno a ciò son
da vedere Benvenuto da San Giorgio
storico monferrino <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span> e il Guichenone
storico della real casa di Savoia <span class="fnote">[Guichenon, Histoire de la Maison de Savoye,
tom. 1.]</span>,
che son ben discordi nella lor relazione.
Ora dappoichè fu ritornata la calma in
Toscana e Lombardia <span class="fnote">[Leonardus Aretin., Hist., tom. 19 Rer. Ital.]</span>, <i>Sigismondo re</i>
de' Romani, d'Ungheria e di Boemia si
<span class="pagenum" id="Page_1102">[1102]</span>
mise in cammino verso Roma, dove
pervenne nel dì 21 di maggio, accolto
con gran magnificenza dal popolo romano,
e con affetto paterno da <i>papa Eugenio</i>.
Nel giorno ultimo dello stesso
mese, festa della Pentecoste, seguì nella
basilica vaticana la solenne di lui coronazione
secondo il rito consueto; laonde
cominciò egli ad usare ne' suoi diplomi
il titolo d'imperador de' Romani, non
usato fin qui dagli eletti se non dopo
aver ricevuta la corona romana <span class="fnote">[Cronica di Bologna, tom. 18 Rer. Ital.]</span>. Partito
di Roma nel mese d'agosto, venne
per Perugia, e poscia a Rimini, e per
la Romagna, dove fece varii cavalieri;
e nel dì 9 di settembre pervenne a Ferrara <span class="fnote">[Cronica di Ferrara, tom. 24 Rer. Ital.]</span>,
dove fu magnificamente ricevuto
ed alloggiato dal marchese Niccolò,
e diede l'ordine della cavalleria ad <i>Ercole</i>
e <i>Sigismondo</i> figliuoli legittimi di
esso marchese, e a <i>Lionello, Borso</i> e <i>Folco</i>
bastardi del medesimo. Passò poscia
a Mantova, e quivi, oltre all'aver dato,
siccome accennai poco fa, a <i>Gian-Francesco</i>
signore di quella città il titolo di
marchese, stabilì ancora le nozze di
<i>Lodovico</i> di lui figliuolo con <i>Barbara</i> figliuola
del marchese di Brandeburgo.
Osserva il Corio <span class="fnote">[Corio, Istoria di Milano.]</span> con altri che Sigismondo
entrò in Italia amico del duca di
Milano, e ne partì nemico. Per lo contrario,
al suo arrivo parea mal soddisfatto
di papa Eugenio e de' Veneziani, ma loro
amico se ne ritornò in Germania. Andossene
dipoi a Basilea, dove quel concilio
avea già mosse delle insolite pretensioni
contra di papa Eugenio, con aver anche
tirato nel loro parere il <i>cardinal Giuliano</i>
legato presidente di quella sacra assemblea.
Sostenne esso imperadore la dignità
pontificia contra di que' sediziosi. Ma di
queste controversie non è mio assunto il
trattare, rimettendone la conoscenza alla
storia ecclesiastica.
</p>

<p>
Non bollivano intanto in cuor di <i>Filippo
Maria</i> duca di Milano se non sospetti
<span class="pagenum" id="Page_1103">[1103]</span>
e pensieri di vendette. Fra gli altri
gli venne in diffidenza il <i>conte Francesco
Sforza</i>, ed avea presa la risoluzione di
farlo uccidere; ma, informato il conte di
così perverso disegno, fondato nella sua
innocenza <span class="fnote">[Simonetta, Vit. Francisci Sfortiae, lib. 3,
tom. 21 Rer. Ital.]</span>, a dirittura se n'andò a
Milano, ed ebbe coll'aiuto degli amici
maniera di giustificarsi e di dileguar tutte
le ombre concepute del duca; il quale,
mutato l'odio in amore e carezze, cominciò
a riguardarlo come suo figliuolo.
Era parimenti in collera esso duca contra
di papa Eugenio, perchè nell'antecedente
guerra avea congiunte l'armi sue
con quelle de' Fiorentini ai danni del
medesimo duca. Segretamente adunque
s'intese col predetto Francesco Sforza,
il quale, con prendere il pretesto di accorrere
alla difesa degli Stati a lui spettanti
in regno di Napoli, ed allora infestati
da <i>Jacopo Caldora</i>, licenziato dal
duca, direttamente se ne andò verso il
regno per la Romagna. Nel mese di novembre
passò pel Bolognese <span class="fnote">[Cronica di Bologna, tom. 18 Rer. Ital.]</span>, e, giunto
nella marca d'Ancona, ossia perchè invitato
da que' popoli, oppure per effettuar
le occulte commessioni e trame del duca,
cominciò colle sue genti ad insignorirsi
di quella provincia, essendosi unito a lui
<i>Lorenzo Attendolo</i> da Cotignola con altre
milizie. Con lettere finte mostrava egli
di far quelle conquiste a nome del concilio
di Basilea <span class="fnote">[Raynaldus, Annal. Eccles.]</span>, che l'avea rotta col
papa. Alle mani di lui volontariamente
venne Jesi, e per forza il Monte dell'Olmo,
e quindi Osimo e Fermo colla Rocca,
Recanati ed Ascoli, essendo fuggito <i>Giovanni
Vitellesco</i> governatore d'essa provincia.
Anche la città d'Ancona si rendè
a lui, e divenne sua tributaria. Si credeano
quei popoli di darsi al duca di Milano,
ma il conte chiaramente protestava di
voler esserne egli signore <span class="fnote">[Neri Capponi, Comment., tom. 18 Rer. Ital.]</span>. Udite queste
nuove il duca, confortollo segretamente
<span class="pagenum" id="Page_1104">[1104]</span>
a continuar l'impresa. Nello stesso
tempo con altre soldatesche entrarono
nel ducato di Spoleti <i>Taliano Furlano, Antonello
da Siena</i> e <i>Jacopo da Lunato</i>, condottieri
d'armi, allegando anch'essi, cioè
fingendo, d'essere colà inviati dal concilio
suddetto. Nè qui finì tutta la scena.
Anche <i>Niccolò Fortebraccio</i>, soprannominato
dalla Stella, dianzi capitano del papa
medesimo, rivolse l'armi contra di lui, e,
dopo la presa di Tivoli, cominciò ad infestare
la stessa Roma. In grandi angustie
ed affanni era per tali movimenti il pontefice.
Rimasta in questi tempi libera dalle
guerre esterne la repubblica fiorentina,
ne soffrì un'interna <span class="fnote">[Ammirat., Istoria Fiorentina, lib. 20.]</span>. <i>Rinaldo degli Albizi</i>
con altri potenti, voglioso di abbattere
la fazione di <i>Cosimo de' Medici</i>, il più
ricco e saggio di que' cittadini, tanto fece,
che <i>Bernardo de' Guadagni</i> gonfalonier di
giustizia, chiamato a palazzo esso Cosimo,
il trattenne prigione. Fu in pericolo la
vita di lui. Tuttavia andò a finir la tempesta
in relegar lui per dieci anni a Padova,
Lorenzo suo fratello per due anni
a Venezia, e gli altri Medici in altre città.
Fermossi, come già dicemmo, <i>Alfonso re</i>
d'Aragona ad Ischia colla sua flotta,
aspettando mutazioni a sè favorevoli nella
corte della regina di Napoli <span class="fnote">[Giornal. Napol., tom. 21 Rer. Ital.]</span>. Ridusse
intanto alla sua divozione <i>Jacopo duca</i>
di Sessa; ma questo servì appunto a rovinare
gl'interessi suoi <span class="fnote">[Bonincontrus, Annal., tom. eod.]</span>; perciocchè
<i>Gabella Ruffa</i> duchessa di Sessa, da cui,
siccome favorita della regina, dovea venire
il buon vento, essendo nemica del
duca suo marito, voltato mantello, impiegò
tutti i suoi uffizii contra d'Alfonso.
Egli dunque trovando deluse le sue speranze,
fatta una tregua di dieci anni colla
regina, se ne tornò schernito in Sicilia.
Nel mese di dicembre <span class="fnote">[Cronica di Bologna, tom. 18 Rer. Ital. Annales
Foroliv., tom. 22 Rer. Ital.]</span> <i>Antonio degli
Ordelaffi,</i> chiamato dal popolo, entrò in
Forlì, e se ne fece signore, con iscacciarne
<span class="pagenum" id="Page_1105">[1105]</span>
la guarnigion pontificia. E <i>Sigismondo
Malatesta</i> signore di Rimini, unito con
<i>Malatesta</i> suo fratello, occupò la città di
Cervia.
</p>

<hr />
</div>

<div class="chapter">
<h2 class="hidden" id="MCCCCXXXIV">MCCCCXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxxiv</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Eugenio IV</span> papa 4.</td>
  </tr>
  <tr>
    <td><span class="smcap">Sigismondo</span> imperadore 2.</td>
  </tr>
</table>

<p>
Crebbero in quest'anno gli affanni
di <i>papa Eugenio</i> <span class="fnote">[Raynaldus, Annal. Eccl.]</span>. Dall'un canto l'affliggevano
i Padri del concilio di Basilea,
che insuperbiti faceano di mani e di piedi
per abbassare l'autorità del papa, e far
conoscere superiore ad essa quella del
concilio generale. Andò tanto innanzi la
briga, che Eugenio, colla mira di schivare
uno scisma, contro sua voglia cedette ad
alcune pretensioni di quei Padri: il che
diede poi motivi a molte dispute fra i
teologi. Dall'altra parte cresceva la persecuzione
fatta agli Stati della Chiesa dal
conte <i>Francesco Sforza</i> <span class="fnote">[Simonetta, Vit. Francisci Sfortiae, lib. 3,
tom. 21 Rer. Ital.]</span>. Coll'acquisto
della Marca avea questi rallegrata non
poco ed accresciuta la sua armata, e però
durante il verno passò nell'Umbria, con
occupar Todi, Amelia, Toscanella, Otricoli,
Mogliano, Soriano ed altre terre.
Atterrito da questo fiero temporale il
papa, altro mezzo non seppe trovare per
quetarlo, che quello di trattare un accordo <span class="fnote">[Blondus, Dec. II, lib. 5.]</span>.
Spedì pertanto allo Sforza il
suo segretario <i>Biondo da Forlì</i>, storico
rinomato; e la conchiusione del trattato
fu, che Eugenio concedette al conte
Francesco in vicariato, sua vita natural
durante, la marca d'Ancona, nel dì 25
di marzo; e per maggiormente impegnarlo
alla propria difesa, il creò gonfaloniere
della Chiesa romana. Si accinse
in fatti lo Sforza a sostenere gl'interessi
del papa; e perchè <i>Niccolò Fortebraccio</i>
tenea stretta Roma, inviò due mila cavalli
sotto il comando di <i>Lorenzo Attendolo</i>
e di <i>Leone Sforza</i> suo proprio fratello
<span class="pagenum" id="Page_1106">[1106]</span>
in soccorso a <i>Micheletto Attendolo</i>,
generale in questi tempi del papa. Andarono
queste genti all'assedio di Tivoli,
dove s'era fortificato il Fortebraccio, il
quale da lì a non molto attaccò una battaglia,
e n'ebbe la peggio. Portossi lo
stesso conte Francesco all'assedio di
Montefiascone, e l'avrebbe astretto alla
resa, qualora <i>Filippo Maria Visconte</i> non
avesse imbrogliate le scritture. S'ebbe
questi forte a male che il conte Francesco
avesse abbracciato contro la sua
mente il partito del papa. Per quanto
dunque fu creduto, ricorse ad un altro
ripiego a fin di salvare le apparenze, e di
far del male, secondochè sospirava, all'odiato
pontefice. Cioè operò che i Perugini,
ossia che avessero, oppure che
fingessero d'aver paura del conte Francesco
Sforza, chiamassero in loro aiuto
<i>Niccolò Piccinino</i> lor concittadino <span class="fnote">[Ammirat., Istor. di Firenze, lib. 20.]</span>, il
quale, mostrando di voler trasferirsi
per bisogno di sua sanità ai bagni di Petriuolo,
ottenne da' Fiorentini il passaggio
di secento cavalli, ed altri cinquecento
ne fece marciare per la Romagna.
Giunto che fu il Piccinino, correndo il
mese di maggio, in quelle parti, arrestò
i disegni dello Sforza, e cominciò a camminar
d'intelligenza con Niccolò Fortebraccio,
il quale, ricevuto un rinforzo di
gente da Viterbo, più che mai si diede ad
inquietare ed angustiare i Romani. Ordiva
egli nello stesso tempo delle trame
co' Ghibellini di quell'augusta città, di
modo che, sollevatosi il popolo romano
nel dì 29 del mese suddetto, ed attizzato
spezialmente da' Colonnesi <span class="fnote">[Raynaldus, Annal. Eccl. Blondus, et alii.]</span>, andò furiosamente
a lamentarsi al papa delle
vessazioni che lor conveniva di sofferire
pel suo mal governo, e a far istanza che
egli concedesse loro il reggimento temporale
della città. Tanto il duca di Milano,
quanto il concilio di Basilea fu
creduto che segretamente soffiassero in
questo fuoco. Andò tanto innanzi l'ardire
de' Romani, che non solamente fecero
<span class="pagenum" id="Page_1107">[1107]</span>
prigione <i>Francesco Condolmieri cardinale</i>,
e nipote d'esso papa, ma anche
misero le guardie al palazzo del pontefice
medesimo, abitante allora a' Santi
Apostoli, ritenendolo anch'esso come
prigioniere <span class="fnote">[Johann. Stella, Annal. Genuens., tom. 17
Rer. Ital.]</span>. Ebbe la fortuna papa Eugenio
nel dì 18 di maggio di potersene
fuggire travestito con due soli compagni
da monaco Benedettino, ossia de' minori
osservanti, e di potersi imbarcare in uno
schifo, oppur brigantino. Accortisi di sua
fuga i Romani, il perseguitarono e balestrarono
molto per le rive del Tevere;
ma volle Dio che sano e salvo egli pervenisse
ad una galea che l'aspettava in
mare di là da Ostia <span class="fnote">[Anonimo, Ist. di Firenze, tom. 19 Rer. Ital.]</span>. Adagiatosi in
essa pervenne egli nel dì 12 di giugno
a Livorno, da dove passò poi a Firenze
nel dì 25, accolto con grande onore da
quel popolo.
</p>

<p>
Restò dunque Roma in potere di
<i>Niccolò Fortebraccio</i>, ma con poco gusto
di que' cittadini <span class="fnote">[Stephan. Infessuta Diar.]</span>; imperocchè dall'una
parte <i>Micheletto</i> e <i>Lorenzo</i> da Cotignola
con <i>Leone Sforza</i>, e dall'altra il castellano
di Sant'Angelo li tormentarono sì
fattamente con saccheggi e morti, che cominciarono
dopo alcun mese a desiderare
e a parlar d'accordo. Pertanto nel
dì 26 d'ottobre <i>Giovanni de' Vitelleschi</i>
Vescovo di Recanati e il vescovo di Turpia <span class="fnote">[Petroni, Istor., tom. 24 Rer. Ital.]</span>
ripigliarono, di consenso de' Romani,
il possesso e dominio di Roma a
nome del papa. Furono assai vicine in
questi tempi l'armata del conte <i>Francesco
Sforza</i> unito con <i>Micheletto Attendolo</i>
dall'una parte, e dall'altra quella di <i>Niccolò
Piccinino</i> congiunto con <i>Niccolò Fortebraccio</i>,
a venire alle mani fra loro <span class="fnote">[Simonetta, Vit. Francisci Sfortiae, lib. 3,
tom. 21 Rer. Ital.]</span>;
e succederono anche molti movimenti
delle lor armi; ma, interpostisi gli ambasciatori
del duca di Milano, seguì fra loro
una specie di concordia, per cui si obbligò
<span class="pagenum" id="Page_1108">[1108]</span>
il Piccinino di non impacciarsi
nelle cose di Roma. Mentre da quella
parte erano sotto il peso dell'armi gli
Stati della Chiesa, si accese un altro incendio
in Romagna <span class="fnote">[Cronica di Bologna, tom. 18 Rer. Ital.]</span>. Nel dì 21 di gennaio,
essendosi sollevato il popolo minuto
d'Imola, tolse quella città alle genti
del papa, e chiamò colà le milizie del
duca di Milano, che stanziavano a Lugo:
il che diede motivo a <i>Guidantonio dei
Manfredi</i> signor di Faenza di far guerra
a quella città, e di occupar quasi tutte le
castella del di lei contado. Per questa novità
non meno i Veneziani che i Fiorentini,
spinti massimamente dalle istanze del
papa, strepitarono forte, lamentandosi
che l'incontentabil duca di Milano avea
chiaramente contravvenuto ai capitoli
dell'ultima pace. E perchè anche in Bologna
vi erano dei cattivi umori per cagion
della fazione allora dominante dei
Canedoli, spedirono i Veneziani sul territorio
bolognese <i>Gattamelata</i> lor capitano
con mille lancie, acciocchè tenesse
l'occhio addosso a Bologna, intendendosi
col governatore di quella città, che
era allora il vescovo d'Avignone. Gattamelata
senz'altre cerimonie s'impadronì
di Castelfranco, di Manzolino e della
rocca di San Giovanni in Persiceto; ed,
essendo capitato nel dì 13 di giugno ad
essa terra di San Giovanni Gasparo fratello
di Batista da Canedolo con cinquecento
cavalli, venendo dai servigi della
repubblica veneta, il Gattamelata il fece
prigione con tutta quella gente. Si sollevarono
per questo i Canedoli in Bologna;
e, dopo aver preso il governator pontifizio,
introdussero in città ducento cavalli
del duca di Milano. Trattossi poi d'accordo
cogli ambasciatori del papa; ma
perchè non fu rilasciato Gasparo di Canedolo,
non ebbe effetto il trattato. Intanto
nuova gente venne da Venezia a
Gattamelata sul Bolognese e in Romagna,
che occupò Castel Bolognese, Castello
San Pietro ed altri luoghi. I Fiorentini
vi spedirono anch'essi <i>Niccolò da Tolentino</i>
<span class="pagenum" id="Page_1109">[1109]</span>
colle lor soldatesche; e nel medesimo
tempo il duca di Milano, oltre all'avervi
inviata gente dal canto suo, richiamò
anche <i>Niccolò Piccinino</i> colle sue
squadre dalle terre del Patrimonio <span class="fnote">[Poggius, Histor., lib. 7, tom. 20 Rer. Ital.
Bonincontrus, Annal., tom. 21 Rer. Ital.]</span>.
Venne il Piccinino a postarsi ad Imola,
e dopo varii piccioli fatti, nel dì 28 di
agosto, siccome capitano accortissimo e
maestro di guerra, avendo con falsi assalti
tirata di qua da un ponte fra Imola
a Castel Bolognese parte dell'esercito
collegato de' Veneziani co' capitani stessi;
e fatto da' suoi occupare quel medesimo
ponte, non durò gran fatica a sbaragliar
questo corpo. Dopo di che marciò di là
dal ponte, e sconfisse il resto dell'armata
nemica. Segnalatissima fu questa vittoria,
minutamente descritta dall'Ammirati <span class="fnote">[Ammirati, Istoria di Firenze, lib. 20.]</span>,
perchè il campo dei Veneziani e Fiorentini
era composto di sei mila cavalli e tre
mila fanti; e, secondo la Cronica di Bologna <span class="fnote">[Cronica di Bologna, tom. 18 Rer. Ital.]</span>,
fu creduto che appena ne scampassero
mille cavalli, restando gli altri prigionieri;
e fra questi ultimi si contarono <span class="fnote">[Cronica di Rimini, tom. 15 Rer. Ital.]</span>
lo stesso Niccolò da Tolentino generale
de' Fiorentini, che morì poi, o fu fatto
morire, <i>Pietro Gian Paolo degli Orsini,
Astorre de' Manfredi</i> di Faenza, <i>Cesare da
Martinengo</i>, ed altri condottieri d'armi.
Ebbero la fortuna di salvarsi <i>Gattamelata,
Guidantonio de' Manfredi</i> signor di
Faenza e <i>Taddeo marchese</i>. Spese poscia
il Piccinino i due seguenti mesi in liberar
da' nemici varie castella del Bolognese.
</p>

<p>
In Firenze nel dì 26 di settembre
gran tumulto fece quel popolo <span class="fnote">[Neri Capponi, Comment., tom. 18 Rer.
Italic.]</span>, e fu
richiamato dall'esilio <i>Cosimo de Medici</i>
con altri confinati. E perocchè la rotta
data dal Piccinino in Romagna avea di
molto esaltato il duca di Milano <span class="fnote">[Ammirati, Istor. di Fir., lib. 20.]</span>, i
Fiorentini cercarono di condurre al servigio
<span class="pagenum" id="Page_1110">[1110]</span>
loro e della lega il conte <i>Francesco
Sforza</i>, già divenuto marchese della marca
d'Ancona. Questi si trovava allora
di stanza a Todi, e, quantunque gli stessero
davanti agli occhi i vantaggi che
sperava dal duca di Milano coll'accasamento
di <i>Bianca</i> di lui figliuola, pure,
considerando che il Piccinino gli andava
avanti nella grazia del duca, e che a lui,
e non a sè, verrebbe raccomandato il
comando dell'armata, antepose all'incertezza
delle speranze dell'avvenire la
certezza dei presenti vantaggi: e tanto
più perchè gli premeva di conservare
l'acquistato dominio della Marca, di
tenersi amico il papa co' Fiorentini, e di
conservare il grado di gonfalonier della
Chiesa <span class="fnote">[Sanuto, Istor. di Venez., tom. 22 Rer. Ital.]</span>. Pertanto si acconciò al servigio
loro con ottocento cavalli e cinquecento
fanti. Il Simonetta <span class="fnote">[Simonetta, Vit. Francisci Sfortiae, lib. 3,
tom. 21 Rer. Ital.]</span> parla di
tre mila cavalli e di mille fanti, e che ad
esso conte Francesco fu promesso il
generalato dell'armata de' collegati. Da
molto tempo signoreggiava la famiglia
de' <i>Varani</i> in Camerino. Per opera di
<i>Giovanni de Vitelleschi</i> da Corneto vescovo
di Recanati, e poi patriarca d'Alessandria,
personaggio che per la sua superbia
e crudeltà sfregiò di molto il
pastorale e la mitra, fu ucciso <i>Giovanni
Varano</i> da due suoi fratelli, e a <i>Pietro
Gentile</i> altro lor fratello dallo stesso
Vitellesco tolta fu la vita. Non passò
molto che i due fratelli uccisori, cioè
<i>Gentile Pandolfo e Berardo</i>, furono trucidati
dal popolo di Camerino: con che
i Varani perderono quella signoria, e i
Camerinesi si fecero tributarii del conte
<i>Francesco Sforza</i> con permissione di
governarsi colle loro leggi. V'ha chi
mette questo fatto sotto il precedente
anno. Per alcun tempo avea <i>Amedeo VIII</i>
duca primo di Savoia e principe di Piemonte <span class="fnote">[Guichenon, Hist. de la Maison de Savoye,
tom. 1.]</span>
gloriosamente e saviamente
<span class="pagenum" id="Page_1111">[1111]</span>
governati i suoi Stati, quand'ecco che
nel novembre dell'anno presente, dato
un calcio alle grandezze terrene, e rinunziato
il governo ai due suoi figliuoli
<i>Luigi</i> e <i>Filippo</i>, si ritirò in un romitaggio
a Ripaglia presso il lago di Ginevra, ed
ivi istituì l'ordine di San Maurizio. Fra
poco vedremo questo principe in una
positura ben diversa. Guerra intanto era
nel regno di Napoli <span class="fnote">[Giornal. Napol., tom. 21 Rer. Ital. Bonincont.
Annal., tom. eod.]</span>. Sovvertita la
<i>regina Giovanna</i> da' suoi consiglieri, cioè
da gente invidiosa del potere e delle ricchezze
di <i>Gian Antonio Orsino</i> principe
di Taranto, ch'era allora il primo barone
del regno, gli mosse guerra. Il <i>re
Lodovico d'Angiò</i>, dimorante allora in
Calabria, per ordine della regina menò
contra di lui mille e cinquecento cavalli
ed altrettanti pedoni. Tre altri mila cavalli
condusse a questa impresa <i>Jacopo
Caldora</i>, allora duca di Bari e signor
dell'Abbruzzo; e la regina vi mandò
cinque altri mila cavalli. Contra di questo
torrente fece quanta difesa potè il
principe di Taranto, aiutato da Gabriello
Orsino duca di Venosa suo fratello; pure
passavano male i suoi affari, ed era, dopo
aver perduto alcune città, in pericolo di
rimanere spogliato di tutto, essendo anche
stato assediato in Taranto. Ma venuto
il novembre, fu sorpreso da gagliarde
febbri il re <i>Lodovico</i>, ed, essendo
passato al castello di Cosenza in Calabria,
verso la metà di quel mese passò a
miglior vita: principe per le sue rare
qualità compianto da tutti, e spezialmente
dalla regina, ben pentita d'averlo
trattato sì male per tanto tempo, con
tenerlo lungi da sè. Aveva egli sposata
in questo o nel precedente anno <i>Margherita</i>
figliuola del suddetto <i>Amedeo
duca</i> di Savoia, e sorella di <i>Maria duchessa</i>
di Milano, ed avea anche impiegata
o gittata buona parte della dote
nella spedizione suddetta <span class="fnote">[Guichenon, Hist. de la Maison de Savoje,
tom. 1.]</span>. Divenne poi
<span class="pagenum" id="Page_1112">[1112]</span>
questa principessa in seconde nozze moglie
di <i>Lodovico duca</i> di Baviera, conte
palatino del Reno. Per la morte di questo
principe, e perchè <i>Jacopo Caldora</i>,
sazio sino alla gola di prede, s'era ritirato
a Bari, respirò alquanto il principe
di Taranto; e con quelle poche genti
che avea, uscito in campagna nel verno,
in meno d'un mese ricuperò tutte le
terre perdute: frutto massimamente delle
sue amabili maniere, e della sua onoratezza
e giustizia.
</p>

<hr />
</div>

<div class="chapter">
<h2 class="hidden" id="MCCCCXXXV">MCCCCXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxxv</span>. Indiz. <span class="smcap lowercase">XIII</span>.</td>
  </tr>
  <tr>
    <td><span class="smcap">Eugenio IV</span> papa 5.</td>
  </tr>
  <tr>
    <td><span class="smcap">Sigismondo</span> imperadore 3.</td>
  </tr>
</table>

<p>
Confermarono in quest'anno i Veneziani
e Fiorentini la lega loro per dieci
anni avvenire, per opporsi allora e dipoi
agl'inquieti pensieri del duca di Milano <span class="fnote">[Raynaldus, Annal. Eccles.]</span>.
Ma il manieroso <i>Niccolò marchese</i>
d'Este e signor di Ferrara, eletto dalla
provvidenza per dare ne' tempi addietro
la pace all'Italia, questa volta ancora si
sbracciò per ismorzar la nuova insorta
guerra. Il credito della sua onoratezza
in sì fatti maneggi animò il papa e tutte
le altre potenze guerreggianti a compromettere
in lui le lor differenze <span class="fnote">[Cronica di Bologna, tom. 18 Rer. Ital.]</span>:
laonde nel dì 10 d'agosto furono segnati
gli articoli della pace, vantaggiosi al papa,
come si può vedere nella Storia del
Biondo <span class="fnote">[Blondus, Dec. II, lib. 7.]</span>; per li quali cessò la guerra
di Romagna, Imola fu restituita al papa,
e Bologna anch'essa si ridusse alla di
lui ubbidienza. Tornò allora in essa città
<i>Antonio de' Bentivogli</i> capo di sua fazione
con altri fuorusciti, e quantunque non
ribello del papa, anzi in addietro sempre
a lui aderente, pure nel dì 23 di
dicembre, per ordine di Baldassare di
Offida ministro pontificio essendo stato
preso, gli fu iniquamente e senza misericordia
tagliata la testa. Per questo fatto
tirannico fu vicina a ribellarsi di nuovo
<span class="pagenum" id="Page_1113">[1113]</span>
la città di Bologna. Gran festa nel gennaio
del presente anno <span class="fnote">[Cronica di Ferrara, tom. 24 Rer. Ital.]</span> fu fatta in
Ferrara per le nozze di <i>Lionello</i>, figliuolo
del <i>marchese Niccolò</i> d'Este, con <i>Margherita</i>
figliuola di <i>Gian-Francesco da Gonzaga</i>
marchese di Mantova. <i>Marsilio da
Carrara</i>, unico figliuolo legittimo di <i>Francesco
II</i> già signore di Padova <span class="fnote">[Sanuto, Istor. Venet., tom. 22 Rer. Ital.]</span>, fin
qui avea menata vita privata e quieta,
guardandosi dall'insidie di chi potea desiderar
la sua morte. L'andò a cercare
egli stesso nel marzo di quest'anno coll'avere
ordito in Padova un trattato con
alcuni di que' cittadini, che gli doveano
aprire una porta e far ribellare la città.
Nell'andare colà, ossia che fosse tradito
da un suo compadre, oppure che i villani
del Vicentino il riconoscessero, fu preso,
e pagò colla testa l'infelice esito de' suoi
disegni: alla qual pena soggiacquero ancora
non pochi de' congiurati padovani.
Prima poi che seguisse la sopra mentovata
pace <span class="fnote">[Simonetta, Vit. Francisci Sfortiae, lib. 3,
tom. 21 Rer. Ital.]</span>, il conte <i>Francesco Sforza</i>
generale della lega era venuto in Romagna
colle sue genti con disegno di opporsi
a <i>Niccolò Piccinino</i> spedito colà dal
duca di Milano. Per la di lui lontananza
incoraggito <i>Niccolò Fortebraccio</i> nemico
del papa, con una marcia sforzata arrivò
addosso a <i>Leone Sforza</i>, lasciato dal conte
Francesco suo fratello a Todi con mille
cavalli e cinquecento fanti per guardia
de' suoi Stati, e il fece prigione coi più
del suo seguito. Dopo di che stese le
conquiste e i saccheggi nel territorio di
Camerino, minacciando anche il resto
della Marca. Fu da ciò obbligato il conte
Francesco a volare colà. Spedito <i>Alessandro
Sforza</i> suo fratello con <i>Taliano
Furlano</i> contra d'esso Fortebraccio, che
assediava allora Capo del Monte, su quel
di Camerino attaccò la battaglia. Andò
in rotta l'armata di Fortebraccio, ed
egli stesso mortalmente ferito finì da lì
a poco di vivere. Rallegrate le milizie
<span class="pagenum" id="Page_1114">[1114]</span>
vincitrici del conte col ricchissimo bottino,
furono appresso condotte ad Assisi,
già occupato dal suddetto Fortebraccio.
Si rendè al papa quella città, e Leone
fratello del conte fu rimesso in libertà.
</p>

<p>
Ma quello che più strepitoso riuscì
nell'anno presente ci vien suggerito dalla
Storia di Napoli <span class="fnote">[Giornal. Napolet., tom. 21 Rer. Ital.]</span>. Poco stette la regina
di Napoli <i>Giovanna II</i>, inferma da qualche
tempo, a tener dietro al defunto
suo figliuolo adottivo <i>Lodovico d'Angiò</i>.
Mancò ella di vita nel febbraio, con lasciar
erede <i>Renato</i> ossia <i>Rinieri d'Angiò
</i>fratello di Lodovico. Vi fu chi pretese
ingiusto quel suo testamento. Dimorando
allora in Sicilia <i>Alfonso re d'Aragona</i>, teneva
sempre gli occhi aperti sopra i fatti
del regno di Napoli, e già era nel suo
partito <i>Gian-Antonio degli Orsini</i> principe
di Taranto col duca di Sessa e con altri
baroni. Trovossi allora diviso il regno in
varie fazioni. <i>Papa Eugenio IV</i>, pretendendolo
devoluto alla santa Sede, non solamente
spedì colà i monitorii, ma diede
ordine a <i>Giovanni Vitellesco</i> di entrarvi
coll'armi pontificie; nè gli mancava il
suo partito. La città di Napoli con assai
altre città e baroni teneva quello degli
Angioini. E in terzo luogo, siccome ho
detto, facendo il re Alfonso valere l'adozione
già di lui fatta, benchè ritrattata
dalla regina, ed assistito da molti di sua
fazione, si mise in punto per ottener colla
forza ciò che gli era contrastato dalle altre
contrarie fazioni. Unita dunque una
possente flotta, andò a sbarcare nel regno
di Napoli, e a congiugnersi col duca di
Sessa: nel qual tempo <i>Jacopo Caldora</i> e
<i>Michele Attendolo</i> assediavano Capoa, occupata
dalle genti del principe di Taranto.
Gran peso avrebbe dato alle armi del re
Alfonso l'acquisto di Gaeta città forte e
mercantile: però la strinse d'assedio per
mare e per terra, e cominciò a bersagliarla
colle bombarde. Non sapendo i
Gaetani, mal preparati alla difesa, a chi
ricorrere, spedirono per aiuto a Genova.
Nemici capitali dei Catalani erano da
<span class="pagenum" id="Page_1115">[1115]</span>
gran tempo i Genovesi; e questo motivo
aggiunto alle esortazioni del duca di Milano
loro signore, che si dichiarava malcontento
del re Alfonso, bastò per muoverli <span class="fnote">[Johannes Stella, Annal. Genuens., tom. 17
Rer. Ital.]</span>.
Dopo aver dunque spedite due
galee in soccorso di quella città, fecero
un armamento di tredici grosse navi sotto
il comando di <i>Luca Asereto</i>, valente maestro
di guerra nelle armate di mare, e
quello inviarono nel dì 22 di luglio alla
volta di Gaeta. Appena ebbe l'animoso
re Alfonso inteso l'avvicinamento di questa
flotta, che in persona salì sulla propria,
e si dispose per incontrare i nemici.
Era essa composta di quattordici grosse
navi e di undici galee, sopra le quali lo
stesso re con tutta la nobiltà sua e dei
baroni regnicoli, e con circa undici mila
combattenti andarono come ad un sicuro
trionfo, stante la troppa loro superiorità
di forze. Le grida e le ingiurie, colle quali
assalirono l'armata genovese, diedero,
nel dì cinque d'agosto verso l'Isola di
Ponza il principio alla terribil battaglia
che quasi dal nascere del sole durò sino
al suo tramontare. In essa fecero di grandi
prodezze le milizie del re Alfonso; ma
non si può abbastanza descrivere la bravura
de' Genovesi, a' quali venne fatto di
pienamente sconfiggere la contraria armata <span class="fnote">[Simonetta, Vit. Francisci Sfortiae, tom. 21
Rer. Ital. Petroni, Istor., tom. 24 Rer. Ital.]</span>,
e di far prigione lo stesso re
<i>Alfonso, Giovanni re di Navarra</i> ed <i>Arrigo
gran mastro</i> di San Jacopo suoi fratelli,
<i>Gian-Antonio Orsino</i> principe di Taranto,
<i>Jacopo Marzano duca</i> di Sessa, <i>Angelo
Gambatesa conte</i> di Campobasso, <i>Onorato
Gaetano conte</i> di Morcone, ed altri non
pochi signori, de' quali tralascio il nome.
Delle quattordici navi del re una sola si
salvò, in cui era l'infante <i>don Pietro</i> suo
fratello.
</p>

<p>
Questa insigne vittoria di mare animò
<i>Francesco Spinola</i> ed <i>Ottolino Zoppo</i>, che
pel duca di Milano difendeano Gaeta, a
tentare anch'essi la lor fortuna; ed usciti
<span class="pagenum" id="Page_1116">[1116]</span>
colle lor genti contra degli assedianti, vi
diedero dentro, e li misero in rotta: con
che restò interamente libera quella città.
Ciò fatto, i vittoriosi Genovesi, bruciate
le navi prese, e ritenuti i soli gran signori,
fecero vela alla volta di Genova, senza
volersi mettere ad altra impresa. Colà
giunti, ed informato <i>Filippo Maria duca</i>
di Milano di quel prospero avvenimento,
volle che si conducessero a Milano tutti i
prigioni. Ossia che i consigli del <i>Piccinino</i>
od altri motivi politici avessero forza nell'animo
del duca; oppure che il re Alfonso,
principe di mirabil senno ed eloquenza,
sapesse ben valersi della sua lingua e delle
sue proferte in tal congiuntura, certo è che
il duca il trattò come amico, e magnificamente
l'alloggiò; e, fatta lega con lui, da lì
a poco tempo il rimise in libertà con tutti
i suoi. Portata questa nuova a Genova, se
ne alterò sì forte quel popolo tra per
l'odio loro a' Catalani, e per vedere sì miseramente
perduto il frutto della lor vittoria,
giacchè senza alcun riscatto, senza
alcun vantaggioso patto per loro fu rilasciato
Alfonso con tanta baronia, che fin
d'allora cominciò a macchinar la risoluzione
di sottrarsi al dominio del duca,
di cui peraltro erano malsoddisfatti, perchè
loro non avea mantenuti i patti <span class="fnote">[Corio, Istoria di Milano.]</span>.
Pertanto, nel dì 12 di dicembre, prese
le armi, e gridando: <i>Viva la libertà</i>, si
sollevarono, ed uccisero <i>Obizzino</i> ossia
<i>Pacino da Alzate</i> ossia <i>Alciato</i>, governator
della città, e scossero affatto il giogo
duchesco. Questo guadagno fece colla sua
generosità il duca di Milano. Aveano intanto
i Napoletani <span class="fnote">[Giornal. Napolet., tom. 21 Rer. Ital.]</span> spediti messi per
chiamare a Napoli <i>Renato d'Angiò</i> conte
di Provenza, a cui diedero il titolo di re.
Ma accadde ch'egli era stato fatto prigione
in una battaglia da <i>Filippo duca</i> di
Borgogna; nè potendo venire, spedì la <i>regina
Isabella</i> sua moglie, erede del ducato
di Lorena e principessa di gran saviezza,
con <i>Luigi</i> suo secondogenito, chiamato
principe di Piemonte. Venne essa; fu ricevuta
<span class="pagenum" id="Page_1117">[1117]</span>
con onore in Gaeta, e molto più
in Napoli; ed avuta ubbidienza da molte
altre città, spedì <i>Micheletto Attendolo</i> col
figliuolo <i>Luigi</i> in Calabria, provincia
che in breve fu ridotta alla divozione di
lei. Ma <i>don Pietro</i> infante, avuto ordine
dal <i>re Alfonso</i> suo fratello, dopo la sua liberazione,
di venirlo a prendere, passando
con undici galee davanti a Gaeta nel
dì di Natale, e saputo che per la peste vi
era restata poca guarnigione, se ne impadronì;
e fermatosi quivi, inviò i legni a
levare il fratello. Nè si dee tacere <span class="fnote">[Petroni, Istoria, tom. 24 Rer. Ital.]</span>
che il <i>patriarca Vitellesco</i>, trovandosi nel
dì 31 d'agosto a campo contra del <i>prefetto</i>
a Vetralla, l'ebbe per tradimento
in mano, e gli fece tosto mozzare il capo
nella piazza di Soriano. Continuava intanto
il concilio di Basilea, col consenso
bensì del papa, ma non senza quotidiani
disgusti del medesimo pontefice, che specialmente
s'ebbe a male nell'anno presente
che que' Padri avessero abolite le
annate de' benefizii, pretendendo essi che
puzzassero di simonia, e data con ciò una
fiera stoccata all'erario pontificio, il popolo
di Fabriano si sollevò in questo
anno <span class="fnote">[Simonetta, Vit. Francisci Sfortiae, lib. 3,
tom. 21 Rer. Ital.]</span> contro a <i>Tommaso Chiavelli</i> tiranno
della lor città, e dopo fatto un orrido
macello di lui e di tutta la sua famiglia,
si diedero al conte <i>Francesco Sforza</i>,
che vi mise presidio.
</p>

<hr />
</div>

<div class="chapter">
<h2 class="hidden" id="MCCCCXXXVI">MCCCCXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxxvi</span>. Indiz. <span class="smcap lowercase">XIV</span>.</td>
  </tr>
  <tr>
    <td><span class="smcap">Eugenio IV</span> papa 6.</td>
  </tr>
  <tr>
    <td><span class="smcap">Sigismondo</span> imperadore 4.</td>
  </tr>
</table>

<p>
Fin qui avea <i>papa Eugenio</i> tenuta la
sua residenza in Firenze, onorato e rispettato
da quel popolo, a cui non poco
tornava il conto d'aver presso di sè la
corte pontificia. I Romani, all'incontro,
che dopo la fuga del medesimo papa, oltre
al provare un cattivo governo, miravano
crescere ogni di più la lor povertà <span class="fnote">[Petroni, Istor., ubi supra.]</span>,
<span class="pagenum" id="Page_1118">[1118]</span>
perchè privi delle rugiade papali, gli spedirono
nel gennaio di quest'anno ambasciatori,
pregandolo con tutta la sommessione
a ritornarsene alla sua sede.
Ma il pontefice, troppo ricordevole del
recente affronto a lui fatto, li mandò in
pace senza volerli consolare. All'incontro,
considerando più convenevole alla
sua dignità l'abitare in una città propria,
che in casa altrui, prese la risoluzione
di trasferirsi a Bologna. Si mosse dunque
da Firenze nel dì 18 d'aprile <span class="fnote">[Cronica di Bologna, tom. 18 Rer. Ital.]</span>, e
nel dì 22 fece la sua solenne entrata in
essa città di Bologna. Qualche dissapore
poi dovette insorgere fra esso pontefice
e il conte <i>Francesco Sforza</i>, il quale
colle sue genti era in Romagna. Per ordine
del medesimo Eugenio <span class="fnote">[Simonetta, Vit. Francisci Sfortiae, lib. 3,
tom. 21 Rer. Ital.]</span> avea
questi fatto l'assedio di Forlì, e costretto
<i>Antonio degli Ordelaffi</i> a dimettere quella
città, che tornò all'ubbidienza pontificia
nel dì 24 di luglio. Perciò andavano tutte
le cose a seconda dei desiderii d'Eugenio,
se non che gli stava sul cuore la
marca d'Ancona posseduta da esso conte,
e cominciò a pentirsi d'avergliene conceduto
il vicariato. Questo fu creduto il
motivo per cui si diede a cercar da lì
innanzi le vie di abbatterlo. Fece in questo
mentre guerra ai conti di Cunio, e,
tolta loro la nobil terra di Lugo, la donò
a <i>Lionello</i> figliuolo di <i>Niccolò Estense</i>
marchese di Ferrara. Baldassare da Offida
podestà di Bologna, uomo scelleratissimo,
fu il suo generale oppur commessario
a tale impresa; nè il conte vi
fu invitato. Solamente egli vi mandò
parte delle sue truppe senza poi poterle
riavere. Se l'intendeva costui con <i>Niccolò
Piccinino</i>, generale del duca di Milano,
emulo, anzi nemico del conte, il
quale si trovava allora a Parma con gran
gente, sollecitandolo affinchè venisse contra
del medesimo conte. Andava allora
anche il papa d'accordo col duca di Milano.
Nè questo gli bastò. Avendo saputo
<span class="pagenum" id="Page_1119">[1119]</span>
che esso conte dimorava senza sospetto
e guardie a Ponte Polledrano, perchè
gli erano ignoti i pensieri del papa,
si mise in procinto di sorprenderlo quivi,
e di farlo prigione nel dì 24 di settembre <span class="fnote">[Cronica di Bologna, tom. 18 Rer. Ital. Cronica
di Rimini, tom. 15 Rer. Ital.]</span>.
Fu per buona ventura segretamente
avvisato il conte da <i>Niccolò cardinale</i>
di Capoa di quel che si tramava
contra di lui; nè tardò a muoversi di là,
e a deludere il disegno di chi gli volea
male. Ma intercette poi lettere dell'Offida
al Piccinino, tendenti alla propria
rovina, senza potersi più contenere, segretamente
messe in marcia le sue truppe,
gli fu all'improvviso addosso, lo sconfisse,
e spogliò quanti erano con lui. Se
ne fuggì l'Offida a Budria; ma, colà portatosi
il conte, l'ebbe nelle mani, e il
mandò poi prigione nel girone di Fermo,
dove lo scellerato fece quel fine che avea
meritata la sua vita. Non mancò <i>papa
Eugenio</i> di mandar persone al conte per
certificarlo che senza sua contezza l'Offida
gli avea tramute quelle insidie; ma
Francesco credette quello che a lui
parve.
</p>

<p>
Per la perdita di Genova non si sapea
dar pace <i>Filippo Maria duca</i> di Milano <span class="fnote">[Giustiniani, Istor. di Genova.]</span>.
Subito che la stagion lo permise,
spedì <i>Niccolò Piccinino</i> a quella
volta coll'armata, sperando di ricuperar
la città, giacchè si sosteneva tuttavia in
mano delle sue genti il Castelletto. Ma
Niccolò non giunse a tempo; il Castelletto
assediato, e con più assalti tentato dal popolo
di Genova, prima ch'egli giugnesse,
capitolò la resa, con che svanirono tutte
le speranze del duca. Voltò il Piccinino le
armi contro la riviera d'occidente, con
saccheggiar tutto il paese; assediò la città
d'Albenga, ma non gli riuscì di mettervi
dentro i piedi. In questo mentre i Genovesi
aveano creato loro doge <i>Isnardo
Guarco</i>, che non durò se non sette giorni
in quella dignità, perchè <i>Tommaso da
Campofregoso</i> il cacciò di sedia, e si fece
<span class="pagenum" id="Page_1120">[1120]</span>
di nuovo proclamar doge. Entrarono
poscia i Genovesi in lega co' Veneziani e
Fiorentini. Veduto che ebbe <i>Niccolò Piccinino</i>
che nulla di sodo si potea conquistare
nel Genovesato, passò, d'ordine
del duca, in Toscana, giacchè i fuorusciti
di Firenze con lusinghiere speranze gli
faceano credere sicuri molti vantaggi.
Ma non dormivano i Fiorentini <span class="fnote">[Ammirat., Istoria di Firenze, lib. 20.]</span>. Presero
essi al loro soldo, e con titolo di
generale, il conte <i>Francesco Sforza</i>, il
quale non tardò a comparire colà colle
sue soldatesche, e andò a postarsi a Santa
Gonda per impedire il passaggio dell'Arno
al Piccinino, arrivato sul Lucchese. Niun
tentativo fu fatto da esso Piccinino, eccettochè
contro la terra di Barga, che
egli assediò durante il verno. Ma avendo
i Fiorentini dato ordine al conte Francesco
di darle soccorso <span class="fnote">[Simonetta, Vit. Francisci Sfortiae, lib. 3,
tom. 21 Rer. Ital. Corio, Istor. di Milano.]</span>, egli spedì
colà <i>Niccolò da Pisa</i>, <i>Pietro Brunoro</i> e
<i>Ciarpellione</i> con due mila e cinquecento
uomini, che nel dì 8 di febbraio dell'anno
seguente misero in rotta Piccinino,
e fra gli altri fecero prigione <i>Lodovico
Gonzaga</i>, figliuolo di <i>Gian-Francesco
marchese</i> di Mantova, il qual poscia
volle militare sotto le bandiere sforzesche.
Imbarcatosi intanto il <i>re Alfonso</i>
nelle galee speditegli da <i>don Pietro</i> suo
fratello, con esse giunse nel dì 2 di febbraio
a Gaeta <span class="fnote">[Giornal. Napolet., tom. 21 Rer. Ital.]</span>. Quivi s'andò disponendo
per far guerra nel regno. <i>Jacopo
Caldora</i> duca di Bari era il solo, in cui
avessero speranza i Napoletani. Ma costui,
avvezzo a pensare più a' proprii che
agli altrui vantaggi, ito in Abbruzzo per
raunar gente, sì fattamente disgustò quei
popoli, che Sulmona, Cività di Penna ed
altre terre alzarono le insegne del re di
Aragona. Tornò poi Sulmona all'ubbidienza
del <i>re Renato</i>, e Cività di Penna
presa dal Caldora fu messa a sacco.
Portò esso Caldora la guerra dipoi in
Puglia contro del principe di Taranto,
<span class="pagenum" id="Page_1121">[1121]</span>
con assediar Barletta e Venosa, ma senza
profitto. <i>Menicuccio dall'Aquila</i>, che avea
preso soldo nell'esercito del re d'Aragona,
prese Pescara: lo che fu cagione
che anche la città di Chieti si ribellasse;
e, quantunque il Caldora mettesse il
campo a questa città, pure altro non potè
fare che saccheggiar il paese d'intorno.
<i>Giovanni dei Vitelleschi</i> patriarca di Alessandria
in questi tempi, dimentico della
cherica, la facea da generale d'armata
pel sommo pontefice. Essendochè i Colonnesi
e Savelli inquietavano forte Roma <span class="fnote">[Petroni, Istor., tom. 24 Rer. Ital. Bonincontrus,
Annal., tom. 21 Rer. Ital.]</span>,
portò loro addosso nel mese di
marzo la guerra, con prendere e disfare
Savello, Albano ed altre loro terre. Assediò
Palestrina; nè di quella sola s'impadronì,
ma anche di Zagarolo, e d'altre
terre di <i>Lorenzo Colonna</i>, costringendolo
a ricoverarsi a Terracina. Quel che è
più, il <i>conte Antonio da Pontadera</i>, condottier
d'armi, che teneva in ischiavitù
la Campagna di Roma, nel dì 15 di maggio
restò dalle genti d'esso patriarca
sbaragliato e preso. Fu condotto a Piperno,
dove, per ordine del patriarca, gli
fu mozzato il capo. Queste prodezze del
Vitellesco, e molte altre terre da lui
prese e saccomanate, tuttochè non molto
convenevoli a persona di chiesa, pure
portarono la pace e quiete a Roma, e ai
suoi contorni; di modo che, essendo egli
andato a Roma nel dì 29 d'agosto, dal
popolo romano fu ricevuto come in
trionfo, e gli furono anche donati mille
e ducento fiorini in una coppa d'oro.
Per questo andò crescendo la di lui superbia,
con divenir non di meno maggiore
la sua crudeltà.
</p>

<hr />
</div>

<div class="chapter">
<h2 class="hidden" id="MCCCCXXXVII">MCCCCXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxxvii</span>. Indiz. <span class="smcap lowercase">XV</span>.</td>
  </tr>
  <tr>
    <td><span class="smcap">Eugenio IV</span> papa 7.</td>
  </tr>
  <tr>
    <td><span class="smcap">Sigismondo</span> imperadore 5.</td>
  </tr>
</table>

<p>
S'andarono sempre più imbrogliando
gli affari del papa col concilio di Basilea.
Pretendeano que' Padri non solamente
<span class="pagenum" id="Page_1122">[1122]</span>
di riformar la Chiesa, che ne abbisognava
allora non poco, e i papi medesimi,
ma voleano in tutto e per tutto farla
da papi, anzi da più dei papi: cosa che
Eugenio non volea sofferire. Andò sì innanzi
il riscaldamento degli animi, che il
concilio giunse a citare il papa a rispondere
a varie accuse proposte contra di
lui per cagion delle riserve dei benefizii,
delle annate, del non ammettere le elezioni,
di praticare apertamente, come essi
diceano, la simonia, e sopra altri punti <span class="fnote">[Raynaldus, Annal. Eccles.]</span>.
Dal che irritato Eugenio pubblicò
una bolla, con cui dichiarò sciolto il concilio
in Basilea, e determinò Ferrara pel
luogo, dove si avea da tenere da lì innanzi
il concilio, al quale ancora invitò
i Greci. Intanto il <i>patriarca Vitellesco</i>,
che nel precedente anno avea tolto Palestrina
a <i>Lorenzo Colonna</i>, nel dì 20 di
marzo mandò colà guastatori che interamente
la diroccarono e spianarono,
sicchè rimase affatto disabitata e un
mucchio di pietre. E di questo ancora,
perchè creduto ordinato dal papa, fu fatto
a lui un reato dai Padri del suddetto concilio.
Tenea mano a questa discordia <i>Alfonso
re d'Aragona</i>. Non avendo <i>papa
Eugenio</i> voluto accordargli l'investitura
del regno di Napoli, richiesta da lui parte
colle preghiere e parte colle minaccie,
siccome quegli che già favoriva il partito
del <i>re Renato</i> d'Angiò: Alfonso si voltò
apertamente contra d'esso Eugenio, e fece
di grandi offerte al concilio per torre
Roma al pontefice. Parea intanto che
prosperassero gli affari d'esso Alfonso
nel regno di Napoli <span class="fnote">[Giornal. Napolet., tom. 21 Rer. Ital.]</span>, perchè i conti di
Nola e di Caserta seguirono le di lui bandiere.
Il perchè la <i>regina Isabella</i>, conosciuta
vana per allora la speranza di veder
liberato il <i>re Renato</i> suo marito dalla
prigionia, ricorse per aiuto al papa; e
questi ordinò al patriarca di passar colà
con tutte le sue forze. Nel mese d'agosto
entrò egli nel regno, e, dopo avere preso
Capperano, s'impadronì di Venafro, di
<span class="pagenum" id="Page_1123">[1123]</span>
Santo Angelo, Rupecanina e Piedimonte,
e poscia se ne andò a Napoli a visitar la
regina, da cui ricevette grande onore e
danaro per pagar le truppe. Partitosi di
colà senza perdere tempo, ridusse all'ubbidienza
della regina il conte di Caserta,
e poi prese Montesarchio. Alle istanze
del re Alfonso si mosse in questi tempi
<i>Gian Antonio Orsino</i> principe di Taranto
con un corpo di truppe, e il concerto era
di prendere in mezzo il patriarca; ma
questi, più astuto di loro, andò a trovare
il principe a Monte Fuscolo, gli diede
una rotta, e il fece prigione con assai altri
baroni. L'onore e le carezze usate
dal papa all'Orsino prestarono motivo a
molti di credere che prima d'allora fossero
d'accordo insieme <span class="fnote">[Bonincontrus, Annal., tom. 21 Rer. Ital.]</span>. Si staccò il
principe infatti dal re Alfonso, e si unì
col patriarca, il quale in premio della
sua bravura meritò in quest'anno la
porpora cardinalizia da papa Eugenio.
Ma non andò molto, che nacquero disgusti
fra esso patriarca e la regina; nè fra
il principe di Taranto e <i>Jacopo Caldora</i>
si rimise buona amicizia, di maniera che
niun d'essi si fidava dell'altro; e fu anzi
creduto che il patriarca e il Caldora apertamente
fossero divenuti nemici. Ma avendo
il re Alfonso assediata e quasi ridotta
all'agonia la città d'Aversa, la regina
scrisse lettere calde al patriarca e al Caldora,
acciocchè la soccorressero. Allora
fu che questi due personaggi comparvero
anima e corpo insieme, e tutti e due nella
vigilia di Natale mossero le lor armi alla
volta d'Aversa. Tuttochè il re Alfonso
da più di uno fosse avvertito che frettolosamente
costoro marciavano contra di
lui, nol sapea credere; e tanto indugiò,
che quasi il sorpresero a tavola. Ebbe
tempo da fuggire a Capua; ma andò in
rotta tutta la sua gente; molti ne furono
presi, ed interamente il bagaglio restò
preda dei ben venuti e degli Aversani.
Contuttociò essendo divampata la nemicizia
fra il principe di Taranto e il Caldora,
e non potendo il patriarca ricevere
<span class="pagenum" id="Page_1124">[1124]</span>
rinforzo nè dall'uno nè dall'altro, fu ridotto
a mal partito, in guisa che, presa
una picciola barca, in quella s'imbarcò e
passò a Venezia, e di là poi a Ferrara,
dove vedremo che si trasferì anche papa
Eugenio. Quasi tutta la sua gente abbandonata
prese soldo nell'armata di Jacopo
Caldora, grande imbroglione, e di fede
sempre incerta in quello sconvolgimento
del regno.
</p>

<p>
Nel verno dell'anno presente <span class="fnote">[Ammirati, Istor. Fiorent., lib. 21.]</span> <i>Niccolò
Piccinino</i> s'era impadronito di Sarzana
e d'altre terre della Lunigiana; ma
uscito in campagna nell'aprile il conte
<i>Francesco Sforza</i> generale de' Fiorentini
con cinque mila cavalli e tre mila fanti,
poco stette a ricuperar que' luoghi. Mossero
in quest'anno anche i Veneziani
guerra al duca di Milano, e cominciarono
a far delle istanze ai Fiorentini per avere
al comando della loro armata il suddetto
conte Francesco, giacchè <i>Gian-Francesco</i>
(e non già <i>Lodovico</i>, come vuole il Sanuto)
marchese di Mantova lor generale,
sdegnato perchè s'avvide d'essere in
sospetto la sua fedeltà presso quel senato,
proponeva di rinunziare il bastone. Ma
anche ai Fiorentini premeva di ritenere
in Toscana questo gran capitano per la
voglia e speranza che nudrivano dell'acquisto
di Lucca, città come abbandonata,
per essere stato richiamato dal
duca in Lombardia il Piccinino <span class="fnote">[Poggius, Histor., lib. 7, tom. 20 Rer. Ital.]</span>. Cominciò
per questo ad alterarsi la buona
armonia fra essi Veneziani e Fiorentini.
Presa non di meno che ebbe il conte
Francesco la maggior parte delle castella
del Lucchese <span class="fnote">[Simonetta, Vit. Francisci Sfortiae, tom. 21
Rer. Ital.]</span>, e piantate alcune bastie
intorno a Lucca, sen venne di qua dall'Apennino
sul Reggiano colle sue truppe
per accudire al servigio de' Veneziani;
ma perchè essi nol poterono smuovere
dal suo proponimento di non voler passare
oltre Po, così portando i capitoli
della sua condotta, disgustato di loro,
<span class="pagenum" id="Page_1125">[1125]</span>
perchè nol voleano pagare, se ne tornò
in Toscana, dove passò il rimanente dell'anno.
Poca felicità ebbero in quest'anno
l'armi venete contra del duca di Milano.
<i>Niccolò Piccinino</i> li travagliò assaissimo
sul Bergamasco, dove prese alcune
castella. E nel dì 20 di marzo diede una
fiera spelazzata all'esercito loro presso il
fiume Adda, dove, secondo gli Annali di
Forlì <span class="fnote">[Annal. Foroliviens., tom. 22 Rer. Ital.]</span>, circa tre mila soldati veneziani
restarono o annegati o presi. Similmente
nel dì 20 di settembre <span class="fnote">[Sanuto, Istor. Ven., tom. eod. Cron. di Rimini,
tom. 15 Rer. Ital.]</span> riuscì ad esso
Piccinino di sconfiggere la loro armata
con prendere molti uomini di taglia, e
buona parte del bagaglio e delle artiglierie.
Questi furono i motivi per li quali
il senato veneto mise in dubbio la fede
del marchese di Mantova. Ma non fu
per ora accettata la rinunzia del marchese
di Mantova; e perch'egli se ne
andò a casa, fu eletto da' Veneziani
per vicegenerale il <i>Gattamelata</i>. Mancò
di vita nel dì 8 di dicembre dell'anno
presente <span class="fnote">[Bonincontrus, Annal., tom. eod.]</span> <i>Sigismondo imperadore</i>, lasciando
dopo di sè una gloriosa memoria
d'essere stato principe piissimo, prudentissimo,
e di liberalità che s'accostava
all'eccesso, massimamente verso de' poveri.
Fu non di meno notata da Enea
Silvio <span class="fnote">[Æneas Sylvius, Histor. Bohem. Krantzius,
Thrithem., et alii.]</span> la di lui incontinenza; del qual
vizio macchiò sopra modo la propria fama
anche <i>Barbara</i> Augusta di lui moglie.
Lasciò erede de' suoi regni di Boemia
ed Ungheria <i>Alberto duca</i> d'Austria genero
suo. Se crediamo al Rinaldi <span class="fnote">[Raynaldus, Annal. Eccles.]</span>, ribellatosi
in quest'anno a <i>papa Eugenio
Pirro abbate</i> casinense, castellano della
fortezza di Spoleti, fu quivi assediato
dagli Spoletini. In aiuto di lui chiamato
nel mese di maggio <i>Francesco</i> figliuolo di
<i>Niccolò Piccinino</i>, costui, a tradimento
entrato nella città, la mise a sacco, colla
<span class="pagenum" id="Page_1126">[1126]</span>
morte ancora di molti di que' cittadini.
Ma il Simonetta <span class="fnote">[Simonetta, Vit. Francisci Sfortiae, tom. 21
Rer. Ital.]</span> riferisce questo fatto
all'anno seguente, e con più ragione.
</p>

<hr />
</div>

<div class="chapter">
<h2 class="hidden" id="MCCCCXXXVIII">MCCCCXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxxviii</span>. Indiz. <span class="smcap lowercase">I</span>.</td>
  </tr>
  <tr>
    <td><span class="smcap">Eugenio IV</span> papa 8.</td>
  </tr>
  <tr>
    <td><span class="smcap">Alberto</span> re de' Romani 1.</td>
  </tr>
</table>

<p>
Diedesi principio nel dì 8 di questo
anno al concilio generale intimato da
<i>papa Eugenio IV</i> in Ferrara, di cui fu
presidente il piissimo cardinale <i>Niccolò
Albergati</i> <span class="fnote">[Raynaldus, Annal. Eccles. Labbe, Concil.,
tom. 12.]</span>. Nella prima sessione, tenuta
da pochi prelati, si dichiarò terminato
il concilio di Basilea, e furono annullati
assai decreti da esso fatti senza
l'approvazione del papa. Per maggiormente
accreditar questa sacra raunanza
il pontefice Eugenio volle intervenirvi
in persona, e però, partito da Bologna,
fece nel dì 27 d'esso mese la sua solenne
entrata in Ferrara, addestrato dal
<i>marchese Niccolò</i> d'Este; e poscia continuò
le sessioni, per distruggere ciò che
andavano tessendo i vescovi tuttavia ostinati
nel concilio di Basilea. Invitati avea
Eugenio a Ferrara i Greci, che già si
mostravano propensi all'unione colla
Chiesa latina, perchè ne speravano soccorsi
contra de' Turchi, i quali già minacciavano
l'ultimo sterminio all'imperio
cristiano di Oriente <span class="fnote">[Cronica di Ferrara, tom. 24 Rer. Ital.]</span>. In fatti nel dì 4
di marzo giunse a Ferrara <i>Giovanni Paleologo</i>
imperadore de' Greci, che fu accolto
con sommo onore dai cardinali e
dal marchese. Magnifico ancora era dianzi
stato l'accoglimento fatto a lui in Venezia
da quella repubblica. Comparve
poscia a Ferrara anche il patriarca di
Costantinopoli nel dì 8 di marzo, trattato
anch'egli con grande onorificenza. Questi
menò seco molti vescovi ed arcivescovi
greci. Si cominciarono dunque le conferenze
intorno agli articoli di domma e
<span class="pagenum" id="Page_1127">[1127]</span>
di disciplina, per li quali erano discordi
le Chiese greca e latina; e furono tenute
molte sessioni con dispute calde fra le
due nazioni. Nel qual tempo al dispetto
del sommo pontefice continuando i vescovi
di Basilea il loro concilio, giunsero
sino a formare un decreto, in cui si
attribuirono l'autorità di sospendere
l'autorità e giurisdizione di papa Eugenio,
ed anche di processarlo. <i>Alberto duca</i>
d'Austria, siccome erede del defunto <i>imperador
Sigismondo</i>, per essere marito di
<i>Isabella</i> di lui figliuola, nel dì primo di
quest'anno fu coronato re d'Ungheria
insieme colla moglie <span class="fnote">[Naucler., Gen. 48. Æneas Sylvius, Hist.
Bohem.]</span>. Susseguentemente
dagli elettori nella città di Francoforte
nel dì 20 di marzo fu concordemente
eletto re de' Romani, e poco dappoi
coronato in Aquisgrana. Ebbe dei
contrasti per la corona di Boemia, di
cui non di meno restò pacifico possessore:
con che la già grande potenza dei
duchi d'Austria crebbe di molto, ma per
poco tempo a cagione della corta vita
di questo principe. Mal soddisfatti si trovavano
i Fiorentini della lor lega co' Veneziani,
parendo loro che quelli pensassero
unicamente al loro vantaggio, come
era succeduto in addietro, e neppure
avessero caro che Lucca venisse alle lor
mani <span class="fnote">[Simonetta, Vit. Francisci Sfortiae, tom. 21
Rer. Ital. Neri Capponi, Comment., tom. 18 Rer.
Ital. Ammirati, Istor. di Firenze, lib. 21.]</span>. Spedirono a Venezia <i>Cosimo de
Medici</i>; nè spediente vi fu per una buona
concordia; sicchè raffreddossi forte la
loro lega. Anzi il Sanuto <span class="fnote">[Sanuto, Istor. Venet., tom. 22 Rer. Ital.]</span> scrive che
questa andò per terra. Intanto il <i>duca
Filippo Maria</i> inviò lettere e messi in Toscana
al conte <i>Francesco Sforza</i> per ritrarlo
al suo servigio: al qual fine principalmente
fu adoperata la possente batteria
delle nozze con lui di <i>Bianca</i> unica
figliuola del duca medesimo, non però
atta per anche al matrimonio, che gli si
faceano credere immancabili. Inoltre il
pregò d'interporsi coi Fiorentini, acciocchè
<span class="pagenum" id="Page_1128">[1128]</span>
lasciassero in pace la città di Lucca,
raccomandata ad esso duca: altrimenti
non poteva dispensarsi dall'inviare colà
l'armi sue per liberarla dai loro insulti.
Accordossi il conte col duca, e i Fiorentini,
che di buon'ora s'erano accorti del
maneggio, e lo riseppero anche dal conte,
che era signor saggio e d'onore, presero
anch'essi il partito di levar le offese da
Lucca nel dì 28 di marzo, e di trattar
accordo coi Lucchesi. In fatti, essendo intervenuti
gli ambasciatori del duca, ne
seguì pace, con restare a Lucca il solo
piano di sei miglia, e il resto delle castella
prese in potere de' Fiorentini: pace
perciò molto disgustosa ai Lucchesi, ma
necessaria in sì scabrose contingenze alla
lor salvezza.
</p>

<p>
<i>Filippo Maria Visconte</i> fu principe
professore d'una strana politica. Prometteva
oggi per mancar di fede domani.
Le vampe della vendetta e dell'ambizione
tali erano in lui, che per qualunque
pace non mai si estinguevano in suo cuore.
Perciò familiari a lui erano le finzioni e
le cabale per offendere altrui, e per mostrarsi
innocente di quelle offese. S'era
egli pacificato con <i>papa Eugenio</i>; ma si
vide ben presto sollecitare ed animare
per mezzo de' suoi ambasciatori il concilio
di Basilea contra di lui. Peggio poi
fece, siccome fra poco dirò. Avea tirato
dalla sua di nuovo il conte <i>Francesco
Sforza</i> con tale apparenza di voler effettuare
il matrimonio di sua figliuola con
lui, ch'era fin giunto a far tagliare le
vesti e a pubblicar l'invito per quelle
nozze; eppure era dietro a burlarlo. Si
mostrava eziandio in apparenza amicissimo
del <i>re Alfonso</i>; ma perchè il re non
avea eseguito quanto largamente gli avea
promesso in Milano, l'odiava, e sembrava
sospirare la di lui rovina. Adunque
per soddisfare a queste segrete passioni,
facendo vista che Francesco Sforza
fosse in sua libertà, gl'insinuò occultamente
di passare con pretesti nel regno
di Napoli a sostenere il partito del <i>re
Renato</i> d'Angiò, e pubblicamente il pregò
<span class="pagenum" id="Page_1129">[1129]</span>
nel medesimo tempo <span class="fnote">[Neri Capponi, Comment., tom. 18 Rer. Ital.]</span> di non offendere
il re d'Aragona, come considerato
da lui pel maggiore amico ch'egli
avesse al mondo. Fece nello stesso tempo
credere ad Alfonso d'essere con
lui <span class="fnote">[Simonetta, Vit. Francisci Sfortiae, lib. 4,
tom. 21 Rer. Italic.]</span>, coll'inviare <i>Francesco</i> figliuolo di
<i>Niccolò Piccinino</i> con un corpo di truppe,
in aiuto del re medesimo. Ma costui
giunto che fu ad Ascoli, unito coi
fuorusciti di quella città, si perdè a saccheggiar
quel paese, e, se non era il conte
Francesco che inviasse soccorso a quei
cittadini, Ascoli si perdeva. Tentò il giovane
Piccinino anche Fermo; ma, essendo
stato spedito dal conte Francesco colà
<i>Taliano Furlano</i>, desistè dall'impresa.
Quello onde si dolse non poco il conte
Francesco, fu che per ordine del duca di
Milano il Piccinino suddetto esibì sì vantaggiose
condizioni ad esso Taliano, che
lo staccò dal suo servigio e il trasse a
quello del duca. Unito poscia con esso
Taliano e coi Camerinesi, fece guerra alle
terre del conte Francesco. E in tale occasione
fu, secondo Simonetta, e per attestato
ancora della Cronica di Rimini <span class="fnote">[Cronica di Rimini, tom. 15 Rer. Ital.]</span>, che
Francesco Piccinino col suddetto Taliano,
chiamato in aiuto dell'<i>abbate di Monte
Casino</i>, ch'era assediato nella fortezza
di Spoleti, entrò in quella città e la mise
barbaramente a sacco, senza perdonare
neppur ai luoghi sacri, come all'anno
precedente ci fece sapere il Rinaldi. Passò
intanto dalla Toscana nell'Umbria colle
sue valorose milizie il conte Francesco
Sforza. Venne alle sue mani Assisi. Erano
i Norcini allora addosso ai Cerelani; li
mise in rotta un corpo di gente ch'esso
conte spedì contra di loro, e forzogli ancora
ad implorar misericordia. Era parimente
ribello del papa <i>Corrado dei
Trinci</i> signor di Foligno. Tal terrore gli
misero l'armi del conte, che mandò immantenente
a raccomandarsi, e si sottomise
agli ordini del sommo pontefice.
<span class="pagenum" id="Page_1130">[1130]</span>
Marciò poscia il conte nel regno di Napoli,
e fece guerra a <i>Josia Acquaviva</i>
aderente del re Alfonso, con impadronirsi
di varie di lui terre sino al fiume Pescara,
e insieme della città di Teramo. Gran
confusione si mirava allora nel regno di
Napoli <span class="fnote">[Giornal. Napolet., tom. 21 Rer. Ital.]</span>. Era riuscito all'assennato <i>re
Alfonso</i> di attaccar di nuovo al suo partito
il principe di Taranto, il conte di Caserta
ed altri baroni, e in bella positura
si trovavano i suoi affari. Ripigliarono
poi migliore aspetto quei del <i>re Renato</i>,
perch'egli sciolto dalle prigioni del duca
di Borgogna col riscatto di ducento mila
dobble d'oro, per la qual somma fu necessitato
ad impegnare Stati ed amici, finalmente
nel dì 19 di maggio arrivò a
Napoli con dodici galee ed altri pochi
legni, e fu con somma allegrezza accolto
da quel popolo. Ma egli era povero; nè
uscendo dalla sua borsa le aspettate rugiade,
si raffreddò in breve la stima e
l'amore de' Napoletani verso di lui. Ai
suoi servigi si esibì pronto con tutte lo
sue soldatesche <i>Jacopo Caldora</i>; e <i>Micheletto
Attendolo</i> suo generale anch'egli
si accinse vigorosamente alla di lui difesa.
Ora il <i>re Alfonso</i>, per indebolire i suoi
avversarii, calde lettere in primo luogo
scrisse al duca di Milano, pregandolo di
interporre i suoi uffizii presso il <i>conte
Francesco</i>, acciocchè non gli fosse nemico.
E il duca intenerito non mancò di
farlo, anzi per questo scrisse anche ai
Fiorentini che pagavano il conte, pregandoli
di richiamarlo, usando eziandio
minaccie, se nol faceano. Intervennero
appresso altre mutazioni, per le quali infatti
il conte ebbe da ritirarsi dal regno
di Napoli. Secondariamente il re Alfonso,
affine di allontanare il Caldora dal re
Renato, marciò con tutte le sue forze in
Abbruzzo; ebbe Sulmona, e mise il terrore
per tutta quella provincia. Accorso
colà Jacopo Caldora, fu a fronte del re;
e, benchè egli fosse inferiore di forze, il
tenne a bada con fargli credere di volersi
accordar seco; tanto che il re Renato
<span class="pagenum" id="Page_1131">[1131]</span>
con Michele Attendolo venne ad unirsi
seco nel dì 19 d'agosto. Era la loro armata
di dieciotto mila persone; e però
mandarono il guanto della disfida al re
Alfonso, che lietamente l'accettò; ma
per risposta mandò che gli aspettava in
Terra di Lavoro, e quivi sarebbe venuto
al fatto d'armi. Dopo di che, sapendo
che poca gente d'armi si trovava in Napoli,
passò colà, e nel dì 27 di settembre
l'assediò per mare e per terra, facendo
ben giocare le artiglierie. Vi stette sotto
trentasei giorni; nel qual tempo una palla
di bombarda sparata dai Napoletani percosse
di balzo in testa l'infante <i>don Pietro</i>,
fratello d'esso Alfonso, e il fece cader
morto con incredibil cordoglio del
medesimo re e di tutti i suoi. Perdute
perciò le speranze di vincere quella città,
Alfonso se ne tornò a Capoa; e il re
Renato nel dì 9 di dicembre rientrò in
Napoli.
</p>

<p>
Diede maggiormente a divedere in
quest'anno il sempre inquieto duca di
Milano qual fosse l'animo suo verso <i>papa
Eugenio IV</i> <span class="fnote">[Cronica di Bologna, tom. 18 Rer. Italic.]</span>. Imperciocchè, mentre
esso pontefice era intento in Ferrara al
concilio, spedì nel dì 24 di marzo sul Bolognese
<i>Niccolò Piccinino</i> suo generale con
gran corpo d'armati. Andò costui girando
per quei contorni, finchè ebbe, con gli
Zambeccari ed altri amici de' Bentivogli
ben concertato d'insignorirsi della stessa
città di Bologna. In fatti nella notte antecedente
al dì 21 di maggio, rotta la porta
di San Donato, egli v'entrò colle sue
genti, e ne prese il dominio per sè, con
aver ben trattati que' cittadini. Fu cagione
questo avvenimento che anche
Imola e Forlì si ribellassero alla Chiesa <span class="fnote">[Annal. Foroliviens., tom. 22 Rer. Ital.]</span>,
e il simile fecero tutte le castella
di que' contadi. Entrò in Forlì <i>Antonio
degli Ordelaffi</i>, e ne ripigliò la signoria;
ma nel castello fu posto presidio dal Piccinino.
Prima di questi fatti <i>Astorre</i> ossia
<i>Astorgio de' Manfredi</i> signor di Faenza,
unitosi colle sue genti ad esso
<span class="pagenum" id="Page_1132">[1132]</span>
Piccinino <span class="fnote">[Rubeus, Hist. Ravenn., lib. 7. Cronica di
Rimini, tom. 15 Rer. Ital.]</span>, avea occupato Bagnacavallo ed
altre castella del territorio ravegnano;
nel qual tempo, cioè nel dì 16 d'aprile,
il Piccinino strinse d'assedio la stessa
città di Ravenna; e, quantunque i Veneziani
vi mandassero soccorso <span class="fnote">[Sanuto, Istor. Ven., tom. 22 Rer. Ital.]</span>, pure
<i>Ostasio da Polenta</i>, signore di quella città,
fu costretto da lì a poco, cioè nel
dì 21 d'esso mese, a dimandar accordo,
per cui cacciò di Ravenna i Veneziani,
e si dichiarò aderente al duca di Milano.
Se di tali novità fosse malcontento il
pontefice Eugenio, sel può ciascuno immaginare.
Per quanto s'ha dagli Annali
di Forlì <span class="fnote">[Annal. Foroliviens., tom. eod.]</span>, anche la bella terra ossia
Borgo Santo Sepolcro fu proditoriamente
tolta in quest'anno nel dì 26 d'agosto
alla Chiesa romana. Per tali e tante turbolenze
e movimenti di guerra, che il
duca di Milano fingeva fatti dal Piccinino
senza ordine suo, e mostrava anzi di
lamentarsene, i Fiorentini richiamarono
dal regno di Napoli il conte <i>Francesco
Sforza</i>, che già s'era accorto d'essere
beffato dal duca di Milano. Se ne tornò
egli nella Marca, e volendo, secondo
l'iniquo costume dei guerrieri d'allora,
rallegrar le sue truppe con qualche saccheggio,
trovati dei pretesti, che non
mancano mai a chi vuol far del male,
andò addosso alla ricca e popolata terra
di Sassoferrato, patria di Bartolo celebre
giurisconsulto, nelle vicinanze di Fabriano <span class="fnote">[Cronica di Rimini, tom. 15 Rer. Ital. Simonetta,
Vita Francisci Sfortiae, lib. 3, tom. 21 Rer.
Italic.]</span>;
e senza cercar accordo, in tre ore
d'assalto v'entrò dentro. Quivi ancora
fu commessa ogni sorta di crudeltà e
disonestà nel terribil saccomano dato a
quei cittadini e alle lor chiese. Ciò fatto,
ridusse parimente colla forza Tolentino
già ribellato a ritornare alla sua ubbidienza.
Anche il popolo di Camerino si
ridusse a chiedergli perdono e pace; dopo
di che, messe a quartier d'inverno le
<span class="pagenum" id="Page_1133">[1133]</span>
sue soldatesche, attese a reclutarle per
poter nella seguente primavera comparir
forte in campagna. Terminò i suoi
giorni nel dì 14 di novembre <i>Malatesta</i>
signore di Pesaro.
</p>

<p>
Sole non furono in quest'anno le
imprese di sopra narrate di <i>Niccolò Piccinino</i>.
Siccome egli era un infaticabil
capitano, nè si dava mai posa, appena
sbrigato dalla Romagna, corse nel mese di
giugno a Casal Maggiore, e mise il campo
a quella nobil terra posseduta dai Veneziani <span class="fnote">[Sanuto, Istor. Ven., tom. 22 Rer. Ital.]</span>.
Non finì il mese, che si renderono
que' cittadini con buoni patti. Passò
poi l'Oglio fiume, mise il terrore per
tutto il Bresciano, ed, arrivato al lago
di Garda, s'impadronì di Rivoltella e
dell'isola di Sermione. Minutamente son
descritti questi ed altri fatti da Cristoforo
da Soldo Bresciano nella sua Storia <span class="fnote">[Istoria Bresciana, tom. 21 Rer. Ital.]</span>,
e dal Platina <span class="fnote">[Platin., Hist. Mant., lib. 5.]</span> in quella di Mantova.
<i>Gian-Francesco da Gonzaga</i>, stato finora
generale dei Veneziani, non fidandosi di
loro, giacchè era terminata la sua condotta,
non solamente nel dì 3 di luglio
si licenziò dal loro servigio, ma si accordò
anche col duca di Milano, per militare in
favore di lui; ed in oltre, fatte correre
le sue genti sul Veronese, presa Nogarola
ed altri luoghi, vi fece molti prigioni.
Di questo, come se fosse un grave
tradimento, si lagnarono forte i Veneziani:
intorno a che son da vedere le
ragioni del Gonzaga addotte dal Platina.
Prepararono dunque un'armata navale,
e nel dì 28 d'agosto la spedirono su per
Po ai danni del duca e del marchese di
Mantova. Ed affinchè <i>Niccolò marchese</i> di
Este signor di Ferrara non prendesse
partito col duca, il quetarono con rilasciargli
liberamente Rovigo con tutto il
suo Polesine, tanti anni prima dato loro
in pegno da esso marchese, quando era
in verde età, per sessanta mila fiorini di
oro. Continuò in questo mentre i suoi
progressi Niccolò Piccinino, con insignorirsi
<span class="pagenum" id="Page_1134">[1134]</span>
di Gavardo, Garda, Salò, Lacise.
E colla medesima prestezza, saltando
or qua or là, ridusse in suo potere
Chiari, Pontoglio, Soncino ed altri luoghi,
tutti menzionati da Cristoforo da
Soldo. Ma ritrovandosi egli a Roado,
all'improvviso gli arrivò addosso Stefano
detto il <i>Gattamelata</i>, che nel dì 10 d'agosto
gli diede un pelata con prendere
circa quattrocento cavalli de' suoi, ed
ucciderne altrettanti. Prese all'incontro
il Piccinino cento cavalli veneziani e
cento fanti, ed in oltre ebbe Roado e Palazzuolo.
Trovossi allora il Gattamelata
come bloccato in Brescia; e perchè il
senato veneto non avea esercito dalla
parte di Verona (cosa che molto gli premea),
il Gattamelata per quel di Lodrone
e di Trento con tre mila cavalli e due
mila fanti passò sino a Verona, e per ricompensa
ebbe il bastone di generale.
Tentò l'armata veneta navale sul Po
Sermido, terra del marchese di Mantova,
ma con poca fortuna, e se ne tornò indietro.
<i>Pietro Loredano</i> comandante d'essa,
giunto a Venezia, tardò poco a sbrigarsi
da questa vita, e fu detto per malinconia
della sua sfortunata spedizione. Intanto
Niccolò Piccinino pose l'assedio alla
città di Brescia, e intorno ad essa fabbricò
alquante bastie. Fu gran peste nell'anno
presente in Genova, e portò al
sepolcro migliaia di persone.
</p>

<hr />
</div>

<div class="chapter">
<h2 class="hidden" id="MCCCCXXXIX">MCCCCXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxxxix</span>. Indiz. <span class="smcap lowercase">II</span>.</td>
  </tr>
  <tr>
    <td><span class="smcap">Eugenio IV</span> papa 9.</td>
  </tr>
  <tr>
    <td><span class="smcap">Alberto II</span> re de' Romani 2.</td>
  </tr>
</table>

<p>
Era entrata la peste anche nella città
di Ferrara. Tra per questo disordine e
pericolo, e perchè il <i>pontefice Eugenio</i>
non si trovava assai quieto in quella
città, da che <i>Niccolò Piccinino</i> avea presa
Bologna, Imola e Ravenna <span class="fnote">[Raynald., Annal. Eccles. Labbe, Concilior.,
tom. 12.]</span>, determinò
egli coi Padri di trasferire il concilio generale
a Firenze. A questo cangiamento
si accomodarono ancora l'imperadore e
<span class="pagenum" id="Page_1135">[1135]</span>
il patriarca de' Greci. E però nel dì 16
di gennaio <span class="fnote">[Cronica di Bologna, tom. 18 Rer. Ital.]</span> il papa imbarcato in una
peota, servito dal <i>marchese Niccolò</i> di
Este, sen venne a Modena co' cardinali, e
per le montagne fu condotto sicuro sino
a Firenze da esso marchese; giacchè
niun d'essi si attentava di passare per
Bologna, e suo distretto, perchè occupato
dal Piccinino. L'imperador <i>Giovanni Paleologo</i>
e il patriarca greco cogli altri
vescovi orientali sul fine del medesimo
mese s'inviarono anch'essi a quella
volta, avendo loro conceduto il passo per
la valle di Lamone il signor di Faenza.
Fu dunque continuato in Firenze il suddetto
concilio con gloria immortale di
papa Eugenio IV, perciocchè ivi seguì
la tanto sospirata unione delle Chiese
latina e greca, benchè col tempo non
meno pegli spaventosi progressi de' Maomettani,
che per la perfidia de' Greci,
poco frutto ne risultasse alla Chiesa di
Dio. Questa santa opera, che dovea calmare
gli spiriti sediziosi dei pochi vescovi
tuttavia raunati in Basilea, servì forse a
maggiormente inasprirgli. E però la sfrenata
loro ambizione si lasciò trasportare
nel dì 25 di giugno a formare il decreto
della deposizione di Eugenio papa legittimo,
con orrore di tutti i buoni, e disapprovazione
della maggior parte del cristianesimo.
Ma non tardò ad entrare
nella stessa città di Basilea la peste <span class="fnote">[Æneas Sylvius, de Gest. Concil. Basil.]</span>,
che fece gran paura a quei prelati, ed
alcuni ancora ne portò al tribunale di
Dio; tuttavia gli altri, benchè pochi,
animati dal <i>cardinale d'Arles</i>, stettero
saldi, e nel dì 5 di novembre giunsero
ad eleggere un antipapa. Questi fu
<i>Amedeo duca</i> di Savoia, che vedemmo
dianzi ritirato in sua vecchiaia a Ripaglia
nella diocesi di Ginevra, per far ivi
vita eremitica, benchè non lasciasse
sotto quell'abito di far anche da duca.
Sotta la sua lunga barba non di meno e
sotto quel rozzo abito alloggiava tuttavia
l'antica voglia di comandare; e però,
<span class="pagenum" id="Page_1136">[1136]</span>
presentatagli l'elezione, si contorse bensì,
e versò anche delle lagrime, ma in
fine l'accettò. Prese il nome di <i>Felice V</i>,
senza molto ponderare l'empietà di
quell'atto, che non era mai scusabile
nè presso Dio, nè presso gli uomini,
avendo egli rinnovato nella Chiesa di Dio
lo scisma, tanto detestato dalle leggi divine
ed umane, e riprovato allora insino
dal duca di Milano, quantunque genero
d'esso Amedeo. Dacchè papa Eugenio
con tutte le sue diligenze non avea potuto
impedire questo scisma, informato
che fu dell'esecrabile attentato de' prelati
di Basilea, fulminò, ma solamente
nell'anno seguente, contra d'essi la scomunica,
e dichiarò eretico e scismatico
lo stesso Amedeo; e per fortificare il suo
partito, nel dì 18 di dicembre dell'anno
presente fece in Firenze una promozione
di diecisette cardinali di tutte le nazioni
cattoliche.
</p>

<p>
Nel dì 27 d'ottobre di quest'anno <span class="fnote">[Duhravius, Nauclerus. Cuspinian., Æneas
Sylv., et alii.]</span>
fu da immatura morte rapito, e non senza
sospetto di veleno, <i>Alberto II duca</i> d'Austria,
re de' Romani, d'Ungheria e di
Boemia, e principe lodatissimo da tutti
gli storici. Lasciò gravida la <i>regina Isabella</i>
sua moglie, che poi diede alla luce
Ladislao, riconosciuto per loro re dai popoli
dell'Ungheria <span class="fnote">[Giornal. Napol., tom. 21 Rer. Ital.]</span>. Continuò in questo
anno ancora nel regno di Napoli la
guerra fra i due nemici re <i>Alfonso d'Aragona</i>
e <i>Renato d'Angiò</i>. Mantenevasi tuttavia
in Napoli Castello Nuovo con guarnigione
dell'Aragonese. Fu esso assediato
per terra e per mare dalle genti di Renato,
e non ostante lo sforzo fatto da Alfonso
per soccorrerlo di gente e di vettovaglia,
con aver anche messo il campo intorno
alla stessa città di Napoli, quel castello
nel dì di san Bortolomeo d'agosto capitolò
la resa, e fu consegnato agli ambasciatori
del re di Francia, i quali poi,
maltrattati dal re Alfonso, lo diedero al
re Renato. Dopo questa perdita Alfonso,
<span class="pagenum" id="Page_1137">[1137]</span>
impadronitosi di Salerno, ne investì <i>Raimondo
Orsino</i> cugino del principe di Taranto,
e creollo anche duca d'Amalfi.
Ridusse del pari alla sua divozione <i>Americo
Sanseverino</i> conte di Caiazza, e tutti
gli altri baroni di quella casa. Sul fine di
settembre essendosi mosso <i>Jacopo Caldora</i>
duca di Bari colle sue genti dall'Abbruzzo
per andarsi ad unire col re Renato, corse
ad opporsegli il re Alfonso, e il tenne un
pezzo a bada, finchè esso Jacopo nel dì
18 di novembre, sorpreso da mortale accidente,
finì i suoi giorni con fama d'essere
stato prode capitano, ma colla macchia
di poca fede e di molta avarizia. <i>Antonio
Caldora</i> suo figliuolo prese allora il
comando di quell'armata, e fu confermato
duca di Bari, siccome <i>Raimondo</i> suo
fratello creato gran camerlengo. Erano
i Caldoreschi la maggiore speranza di Renato.
In questi tempi il re Alfonso, che
era padrone di tutta la Terra di Lavoro, e
continuamente angustiava Napoli, mise
anche l'assedio al castello d'Aversa: il
che cagionò di grandi affanni al re suo
avversario.
</p>

<p>
Maggiormente fece strepito in questo
anno la guerra di Lombardia <span class="fnote">[Cristoforo da Soldo, Istoria Bresciana,
tom. 21 Rer. Ital.]</span>. Avea
<i>Niccolò Piccinino</i>, siccome già accennai,
nell'ottobre dell'anno precedente bloccata
e stretta con alcune bastie la città
di Brescia, con isperanza di vincerla nel
verno colla fame. Poco più di due mila
difensori v'erano dentro, perchè gran
gente a cagion della peste n'era uscita.
Contuttociò que' cittadini fedelissimi alla
repubblica veneta, che odiavano il governo
del duca di Milano, fecero delle maraviglie
in difesa della lor patria. Più e
più assalti diede loro il Piccinino, facendo
anche incessantemente giocar le artiglierie
contro le loro mura; ma gl'intrepidi
Bresciani sostenevano tutto, provvedevano
a tutto, e fino i preti e i frati menarono
allora le mani. Son diffusamente
descritti questi fatti da Cristoforo da Soldo
e dal Platina. Ora in tali angustie i
<span class="pagenum" id="Page_1138">[1138]</span>
Veneziani, che nell'anno precedente si
erano mostrati quasi sprezzatori della
lega co' Fiorentini, e dell'aiuto del conte
<i>Francesco Sforza</i>, mutarono ben massima
e linguaggio <span class="fnote">[Ammirati, Istor. Fiorent., lib. 21.]</span>. Inviati a Firenze i
loro ambasciatori, in tempo che <i>Cosimo
de Medici</i>, uomo saggio, era gonfaloniere,
nel dì 18 di febbraio riconfermarono la
lega, alla quale s'aggiunsero ancora papa
<i>Eugenio</i> e i <i>Genovesi</i>. A niun d'essi tornava
il conto che prevalessero l'armi
del Visconte, concordemente poi cominciarono
a sollecitare il conte Francesco,
acciocchè portasse soccorso in Lombardia
agli affari sconcertati de' Veneziani.
In questo mentre, raccomandandosi forte
i Bresciani a Venezia per ottenere aiuto,
perchè aveano tre nemici addosso, cioè
l'armi del duca, la pestilenza e la fame;
ebbe ordine il <i>Gattamelata</i> di passar colle
sue truppe pel Trentino, e per Lodrone
ed Arco, a quella volta. Andò; ma nel
dì 12 di gennaio ebbe uno svantaggioso
incontro colle soldatesche del Piccinino,
che teneano i passi, e gli convenne retrocedere.
Inoltratosi all'incontro in quelle
parti Taliano Furlano con altre milizie
duchesche <span class="fnote">[Sanuto, Istor. Ven., tom. 22 Rer. Ital.]</span>, ebbe anch'egli nel dì 22
d'esso mese una rotta da <i>Taddeo marchese</i>
d'Este e da <i>Parisio conte</i> di Lodrone.
Irritato da questo fatto il Piccinino, marciò
in persona a Lodrone; e, dopo averlo
preso, tornò sul lago di Garda per vegliare
ad un'armata di circa ottanta legni
fra grandi e piccioli, che la repubblica
veneta fece con immense spese portare
per terra sino a Torbola sul lago suddetto.
Tuttavia, perchè era troppo nemico dell'ozio,
nel mese di marzo si spinse sul
Veronese, passò in faccia ai nemici l'Adige,
assediò e prese Legnago, Lonigo ed
altre terre. In una parola non passò il
mese di maggio che quasi tutto il territorio
di Verona e Vicenza, sì il piano che
il monte, si sottomise all'armi di lui e
del marchese di Mantova, di cui doveano
essere Verona e Vicenza, qualora se ne
<span class="pagenum" id="Page_1139">[1139]</span>
fossero impossessati. Ritirossi intanto il
<i>Gattamelata</i> nel serraglio di Padova, premendogli
di non avventurare ad una giornata
la salute della repubblica. Intanto fu
rallentato l'assedio di Brescia con somma
consolazione di que' cittadini, che non ne
poteano più. Questo inoltrarsi cotanto
del Piccinino era per opporsi al conte
<i>Francesco Sforza</i>, il quale, per le tante
ragioni, preghiere e promesse a lui recate
dagli ambasciatori di Venezia e Firenze,
s'era messo in viaggio in soccorso dei
Veneziani, giacchè scorgeva non potersi
far capitale delle speranze a lui date dal
duca.
</p>

<p>
Dopo aver preso Forlimpopoli, il conte
Francesco sen venne pel Ferrarese con
sette mila cavalli e quattro mila fanti ben
in punto, e sul principio di luglio giunse
sul Padovano <span class="fnote">[Simonetta, Vit. Francisci Sfortiae, lib. 5,
tom. 21 Rer. Ital.]</span>. Unitosi poi coll'esercito
del Gattamelata, in pochi giorni ebbe
tutto il Vicentino in sua balia. Avea fatto
in questo mentre il Piccinino a Soave e
ad altri luoghi scavare di grandi fosse e
tagliate; laonde fu forzato il conte a tenersi
per la montagna, se volle andare
innanzi, e gli convenne ancora urtar più
d'una volta nei nemici. S'andò ritirando
il Piccinino, e passò anche di qua dall'Adige:
con che diede campo al conte di
ricuperar tutto il di là. Pertanto si ridusse
la guerra sul lago di Garda, dove
a Torbola era la flotta veneta, contra la
quale anche il duca di Milano si premunì
con un'altra fabbricata a Desenzano.
Trovavasi la veneta a Maderno sul lago
con <i>Taddeo marchese</i> d'Este e con altri
capitani, e parte delle soldatesche era in
terra <span class="fnote">[Cristoforo da Soldo, Istor. Bresc., tom. 21
Rer. Ital. Sanuto, Istor. Ven., tom. 22
Rer. Ital.]</span>. Arrivò loro addosso nel dì 26
di settembre <i>Niccolò Piccinino</i> tanto coi
legni milanesi fabbricati sullo stesso lago
di Garda, quanto colle soldatesche per
terra, avendo seco il <i>marchese di Mantova</i>
e <i>Taliano Furlano</i>; e tutta quella
<span class="pagenum" id="Page_1140">[1140]</span>
flotta pose in rotta colla presa de' legni, e
con far prigione Taddeo marchese, i provveditori
veneti ed altre persone da taglia.
Inestimabile fu il danno che ne riportarono
i Veneziani. Ma senza punto sgomentarsi
s'accinse tosto la potenza veneta
a formare una nuova flotta, non perdonando
a spesa veruna. Respirava bensì
Brescia, perchè ne era levato l'assedio;
ma sprovveduta di vettovaglie, ne facea
continue istanze alla repubblica veneta.
Prese dunque il <i>conte Francesco</i> la risoluzione
d'incamminarsi colà per le montagne
e per la valle di Lodrone. Con disegno
d'impedirgli il passo, si postarono
il Piccinino e il marchese di Mantova al
castello di Ten; ma eccoti nel dì 9 di
novembre si veggono assaliti in quei
passi stretti dal conte, e sono astretti alla
fuga. Vi restarono prigionieri <i>Carlo</i> figliuolo
del marchese di Mantova, <i>Cesare
da Martinengo</i>, ed altri condottieri con
cento uomini d'armi, e molti fanti e cernide.
Ebbe fatica lo stesso Piccinino a
salvarsi, e sulle spalle d'uomini si fece
portare (fu detto in un sacco) a riva di
Lago. Ma non mai comparve l'arditezza
di esso Piccinino, come questa volta.
Dopo la rotta suddetta non si sapea dove
egli fosse. Da lì a pochi giorni giugne
avviso al conte Francesco, come egli
col marchese di Mantova avea data la
scalata a Verona; ed, entratovi, se n'era
quasi interamente impadronito, non restando
più in mano de' Veneziani se non
il Castel Vecchio e quello di San Felice,
ed una delle porte. Parve cosa da non
credere un sì inaspettato colpo. Era il
conte all'assedio del soprannominato castello
di Ten, e, ricevuta questa così stravagante
nuova, non tardò nel dì 17 del
predetto mese di novembre a mettersi
frettolosamente colla sua armata in viaggio
alla volta di Verona. Nella notte precedente
al dì 20 essendo passato per le
vie scabrose della montagna, entrò egli
nel castello di San Felice, contra di cui
già s'erano alzate le batterie, e che poco
potea durare, perchè sprovveduto di gente
<span class="pagenum" id="Page_1141">[1141]</span>
e di viveri <span class="fnote">[Simonetta, Vit. Francisci Sfortiae, lib. 5,
tom. 21 Rer. Ital.]</span>. Fatto dì, piombò il conte
colle sue valorose squadre addosso agli
assedianti, e, trovandoli in parte attenti a
bottinare, gli sbaragliò. Tal fu la calca
de' fuggitivi sul ponte dell'Adige, che questo
si ruppe, laonde moltissimi si annegarono,
e da due mila persone rimasero prigioniere.
Con sì fatta velocità liberò il
conte la città di Verona. Venne poscia il
Piccinino sul Bresciano, dove diede gran
sacco e danno, e maggiormente affamò
quella città. Andò il conte Francesco all'assedio
d'Arco, ma nol potè avere; e
però, tornato sul Veronese, mise quivi a
quartiere pel verno le sue affaticate schiere.
Con tali prodezze terminò la campagna
di quest'anno in Lombardia, avendo
il conte Francesco lasciata a' Veneziani
una perenne memoria del suo valore e
della sua fedeltà. E di qui potè conoscere
<i>Filippo Maria duca</i> di Milano il bel frutto
delle sregolate sue risoluzioni. S'egli
avesse avuto dalla sua, e non già nemico,
lo Sforza, correa manifesto pericolo la
repubblica veneta di perdere tutta la terra
ferma, giacchè al solo Sforza si potè attribuire
l'averla conservata, e con tanto
decoro. In quest'anno <span class="fnote">[S. Antonin., Par. III, tit. 22. Bonincontrus,
Annal., tom. 21 Rer. Ital.]</span> il <i>patriarca
Vitellesco</i> capitano del papa mise il campo
a Foligno, ed entratovi per tradimento
sul fine dell'anno, fece prigione <i>Corrado
de' Trinci</i> signore di quella città con due
suoi figliuoli; e condottolo a Soriano, da
quell'uomo crudele che era, gli fece mozzare
il capo: con che la famiglia dei
Trinci, che per più d'un secolo avea tenuta
la signoria di Foligno, ne restò
priva, e se n'andò dispersa. Nè si dee
tacere che il duca di Milano, per tirare
nel suo partito <i>Guidantonio de' Manfredi</i>
signore di Faenza <span class="fnote">[Cronica di Ferrara, tom. 24 Rer. Ital. Cronica
di Bologna, tom. 18 Rer. Ital.]</span>, gli donò, nell'aprile
dell'anno presente, Imola, Bagnacavallo
e la Massa de' Lombardi.
</p>

<p>
<span class="pagenum" id="Page_1142">[1142]</span>
</p>

<hr />
</div>

<div class="chapter">
<h2 class="hidden" id="MCCCCXL">MCCCCXL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxl</span>. Indizione <span class="smcap lowercase">III</span>.</td>
  </tr>
  <tr>
    <td><span class="smcap">Eugenio IV</span> papa 10.</td>
  </tr>
  <tr>
    <td><span class="smcap">Federigo III</span> re de' Romani 1.</td>
  </tr>
</table>

<p>
Dopo la morte di <i>Alberto II duca</i> di
Austria e re de' Romani, <i>Federigo Austriaco</i>,
figliuolo <i>duca Ernesto</i> e conte del
Tirolo <span class="fnote">[Nauclerus, Cuspinian., et alii.]</span>, prese il governo del ducato
dell'Austria e degli altri Stati della sua
potente casa, e poscia nella festa della
Purificazione della beata Vergine fu eletto
in Francoforte re de' Romani di comune
consenso degli elettori: principe
piissimo, mansueto ed amator della pace.
Il resto delle sue azioni lo lascio alla
storia germanica. Fu sul principio disapprovato
il suo contegno, perchè nello
scisma cominciato dai pochi prelati di
Basilea, egli insinuò alla nazione germanica
la neutralità ed indifferenza,
quando quasi tutti gli altri monarchi
e principi <span class="fnote">[Blondus Stefanus Infessura, P. II, tom. 3
Rer. Ital. S. Antoninus, et alii.]</span> tenevano, come ragion
voleva, la parte del vero e legittimo <i>papa
Eugenio IV</i>. Fin qui <i>Giovanni Vitellesco</i>
da Corneto, patriarca d'Alessandria
e cardinale, s'era acquistato credito
di gran capitano di guerra presso gli
uomini, ma non già presso a Dio, siccome
uomo più di mondo che di Chiesa.
Più saggi avea egli dato della sua smoderata
ambizione, crudeltà e lussuria nel
corso delle sue bravure, ed ultimamente
avea ricuperata la rocca di Spoleti, con
far prigione l'abbate di Monte Casino <span class="fnote">[Petroni, Istor., tom. 24 Rer. Ital.]</span>.
Da sì fatto uomo volle Dio liberare gli
stati della Chiesa, e permise che papa
Eugenio (non ben sappiamo se con veri
o falsi fondamenti) prendesse gagliardo
sospetto di lui, quasichè egli macchinasse
d'impadronirsi delle città pontificie, e tenesse
segreta intelligenza col duca di Milano
e con <i>Niccolò Piccinino</i>, dicendosi
che furono intercette alcune sue lettere
<span class="pagenum" id="Page_1143">[1143]</span>
scritte in cifra <span class="fnote">[Ammirat., Istoria Fiorentina, lib. 21.]</span>. Andò dunque ordine
del papa ad <i>Antonio Redo</i>, castellano di
castello Sant'Angelo, di farlo prigione,
per poscia formare il suo processo. Ma
diversamente passò la faccenda, perchè,
volendo esso cardinale nel dì 18 di
marzo partirsi da Roma, nel passare in
vicinanza del suddetto castello, allorchè
vide chi volea fermarlo, si mise alla difesa,
e guadagnate alcune mortali ferite, fu
portato là entro <span class="fnote">[Bonincont., Annal., tom. 21 Rer. Ital.]</span>, dove nel dì 2 di
aprile finì i suoi giorni o per veleno o in
altra guisa, e vilmente venne dipoi seppellito.
Ostia, Soriano, Cività Vecchia
ed altri luoghi ch'egli teneva, tornarono
senza gran fatica in potere del papa.
</p>

<p>
Pensava seriamente <i>Filippo Maria
duca</i> di Milano a levarsi di dosso il suo
gran flagello, cioè il conte <i>Francesco
Sforza</i>; e perchè sapea che i Fiorentini
si trovavano allora mal provveduti per
la guerra, determinò di portarla colà,
immaginandosi che essi richiamerebbono
incontanente in Toscana il conte alla
loro difesa <span class="fnote">[Neri Capponi, Comment., tom. 18 Rer. Ital.]</span>. Gli andarono per la maggior
parte falliti i suoi disegni. Spedì
egli adunque nel febbraio <i>Niccolò Piccinino</i>
in Romagna con sei mila cavalli,
che, giunto a Bologna nel dì 4 di marzo <span class="fnote">[Cronica di Bologna, tom. eod.]</span>,
continuò poi il suo viaggio, e fece
tal paura a <i>Sigismondo Malatesta</i> signor
di Rimini, e agli altri suoi consorti, già
stipendiati da' Veneziani, che presero accordo
con lui. Impadronitosi poscia di
Oriolo e di Modigliana, per la via di
Maradi passò in Toscana, e penetrò nel
Casentino, dove ebbe Romena e Bibbiena.
Con tutta diligenza fecero i Fiorentini
quella massa di gente d'armi che poterono,
e soprattutto ebbero <i>Micheletto
Attendolo</i> lor generale, e <i>Pietro Giampaolo
Orsino</i> con altri condottieri d'armi.
Ordinò anche il papa che marciassero
in loro aiuto tre mila e cinquecento
fanti di sua gente. Ma, per quanto i Fiorentini
<span class="pagenum" id="Page_1144">[1144]</span>
desiderassero e pregassero, non
poterono impetrar da' Veneziani il conte
Francesco Sforza, perchè troppo ne abbisognava
quel senato per dar soccorso
a Brescia. Andossene dipoi il Piccinino
fino a Perugia sua patria con soli quattrocento
cavalli, con pensiero di farsi signore
di quella città. Avea, oltre a ciò,
de' trattati in Cortona; ma si sciolsero
in fumo tutti i suoi disegni. Ritornato
perciò indietro, venne colla sua armata
al già da lui occupato Borgo di Santo
Sepolcro, mettendosi a fronte dell'esercito
fiorentino, il quale s'era posto ad
Anghiari <span class="fnote">[Ammirati, Istor. Fiorent., lib. 21. S. Antoninus,
Poggius, Blondus, et alii.]</span>. Poca stima faceva egli delle
soldatesche nemiche, molta delle sue; e,
venendo a battaglia, si tenea la vittoria
in pugno. Volle farne la pruova nel dì 29
di giugno, festa solenne de' principi degli
Apostoli, con attaccar la zuffa. Valorosamente
si combattè da ambe le parti
per quattro ore, e finalmente toccò al
prode Piccinino d'andare in rotta, perchè
i suoi vennero stanchi alla pugna, e si
perderono anche a bottinare. Poco umano
sangue vi si sparse; contuttociò gli scrittori
fiorentini fanno ascendere a circa
tre mila i cavalli presi, e si contarono fra
i prigioni <i>Astorre de' Manfredi, Sagramoro
Visconte</i> ed altri capitani del Piccinino.
Di questa vittoria nondimeno poco seppero
profittare i Fiorentini; il papa solo
ricuperò in tal congiuntura Borgo Santo
Sepolcro, ch'egli vendè poscia a' Fiorentini
per bisogno di danaro. Andato intanto
il Piccinino verso Perugia, sen
venne poi pel paese d'Urbino alla volta
della Lombardia, e però anche buona
parte dell'armata Fiorentina calò di qua
dall'Apennino in Romagna. Nel dì 15 di
settembre tentò con breve assedio e con
alcuni assalti la città di Forlì, nè potè
averla. Prese bensì Bagnacavallo e Massa
de' Lombardi, terre che per bisogno di
pecunia il papa poco appresso vendè a
<i>Niccolò Estense marchese</i> di Ferrara.
</p>

<p>
Non si stette colle mani alla cintola
<span class="pagenum" id="Page_1145">[1145]</span>
neppure la Lombardia. Per la somma
carestia si trovava tuttavia in pericolo la
città di Brescia, nè cessavano le premure
ed istanze de' Veneziani per portarle soccorso <span class="fnote">[Simonetta, Vit. Francisci Sfortiae, lib. 5,
tom. 21 Rer. Ital.]</span>.
Perchè il passaggio del Mincio
era guardato dal nemico marchese di
Mantova, pativa molte difficoltà. Il solo
lago di Garda parea piuttosto il varco
per cui potesse passare un grosso convoglio
di genti e di vettovaglie. A questo
fine avea il senato veneto preparata una
flotta di varie navi a Torbole, con far
condurre colà per terra infin le galere:
il che costò immense spese <span class="fnote">[Sanuto, Istor. Venet., tom. 22 Rer. Ital.]</span>. In fatti
nel dì 10 di aprile riuscì ad essa flotta
di sconfiggere quella del duca di Milano,
comandata da <i>Taliano Furlano</i>, e poscia
di assediare e prendere Riva di Trento.
Allora, senza badare a difficoltà, nel dì 3
di giugno <span class="fnote">[Cristoforo da Soldo, Istor., tom. 21 Rer.
Italic.]</span> passò il <i>conte Francesco</i>
animosamente colle sue genti il Mincio,
ricuperò Rivoltella, Lonato, Salò, Calcinato
ed assaissimi altri luoghi. Più non
militava con esso lui il <i>Gattamelata</i> da
Narni, perchè, colpito da un accidente
apopletico, diede poi fine alla sua vita
nell'anno 1445 in Padova, dove tuttavia
sulla piazza del Santo si mira la di
lui statua equestre di bronzo alzatagli
dalla repubblica veneta. Quanto più poi
s'inoltrava l'armata veneta, tanto più si
ritirava indietro la duchesca, siccome inferiore
di forze, talchè le convenne ridursi
al fiume Oglio. Ma anche lo Sforza
comparve colà nel dì 14 di giugno <span class="fnote">[Simonetta, Vit. Francisci Sfortiae, lib. 5,
tom. 21 Rer. Ital.]</span>, e,
venuto alle mani coll'esercito del duca
tra gli Orci e Soncino, ne riportò vittoria
con prendere tutto il carriaggio, e
circa mille e cinquecento cavalli ducheschi.
Buona parte d'essi era di <i>Borso
Estense</i> figliuolo di <i>Niccolò marchese</i> di
Este, il qual con mille cavalli era passato
come venturiere al servigio del duca
<span class="pagenum" id="Page_1146">[1146]</span>
di Milano. Non solamente restò allora
liberata Brescia da' nemici e dalla fame
con ricco trasporto di biade, ma in poco
tempo tornò alla divozione della veneta
repubblica la maggior parte delle sue
terre e castella colle altre perdute nel
distretto di Bergamo: tutto per la valorosa
condotta del conte Francesco Sforza.
Nè queste furono le sole azioni sue. Si
spinse egli più innanzi, e s'impadronì di
Caravaggio e, in una parola, di tutta
Geradadda, prima che terminasse il mese
di giugno. Nei seguenti mesi continuò
egli le sue conquiste sì in ricuperar le
restanti terre perdute nel Bresciano e Veronese,
che in prenderne altre sul Cremonese,
e in togliere Peschiera ed altri
luoghi al marchese di Mantova: tanto
che, giunte le pioggie autunnali, ed accostandosi
il verno, le soldatesche piene di
bottino se l'andarono a goder ne' quartieri.
In somma nuove occasioni al certo
ebbe il duca di Milano di pentirsi di aver
beffato ed abbandonato Francesco Sforza,
che sarebbe stato, s'egli avesse voluto,
il suo braccio diritto.
</p>

<p>
Neppure in quest'anno andò esente
il regno di Napoli dalle dure pensioni
della discordia, a cagion della guerra
continuata fra i due re, cioè fra <i>Alfonso
re d'Aragona</i> e <i>Renato d'Angiò</i>. Povero
era Renato, e, mancandogli gente e pecunia <span class="fnote">[Giornal. Napolet., tom. 21 Rer. Ital.]</span>,
cioè i due maggiori requisiti a
fare e sostenere la guerra, altra speranza
non avea se non in <i>Antonio Caldora</i> duca
di Bari. Ma questi a quanti messi gli
mandava il re, affinchè cavalcasse in suo
aiuto, adduceva per iscusa la mancanza
del danaro, e il timore che in sua lontananza
si ribellassero i popoli dell'Abbruzzo.
Prese Renato allora l'ardita risoluzione
di portarsi incognito in persona
in quelle contrade, e l'eseguì con
maraviglia d'ognuno. Raccolse in esso
viaggio donativi, danaro e gente, e massimamente
dagli Aquilani. Trovavasi egli
nel dì 29 di giugno in faccia all'esercito
aragonese, e mandò ad Alfonso la disfida
<span class="pagenum" id="Page_1147">[1147]</span>
della battaglia. La risposta dell'Aragonese
fu, che, trovandosi egli padrone
della maggior parte del regno, non si
sentiva voglia di mettere a repentaglio
tutta la sua fortuna in una giornata.
Avrebbe nondimeno Renato assalito il
campo nemico, e probabilmente con
isperanza di vincerlo, perchè già si ritirava;
ma l'infedele Caldora co' suoi
ricusò di muoversi. Per questo esacerbato
Renato il fece ritenere, e prese al suo
soldo buona parte delle di lui milizie, lasciandolo
poscia tornare in Abbruzzo con
titolo di vicerè. Ma in vece di tornar colà
il Caldora, cominciò a trattare accordo
col re Alfonso. Dio punì la sua infedeltà,
perchè in questo mentre <i>Gian-Antonio
Orsino</i> principe di Taranto, già tornato
alla divozione del re Alfonso, tenne trattato
con Marino da Norcia governatore
di Bari pel Caldora, ed entrò in possesso
non solo di quella città, ma anche di
Conversano e di tutte le altre terre dei
Caldoreschi. Tornò poscia il re Alfonso
colle sue genti all'assedio di Napoli, e
però il re Renato, quantunque avesse
ricuperato castello Sant'Ermo, tornò ad
essere in disagio come prima, e ricorse
a <i>papa Eugenio</i> per aiuto. Fin qui erano
state rispettate le città e terre degli Sforzeschi
in regno di Napoli, cioè quelle del
<i>conte Francesco</i> e de' suoi fratelli. Il re
Alfonso, secondo i Giornali di Napoli, le
prese nell'anno presente, ancorchè fosse
pace tra lui e il conte; e trovolle ricchissime
per aver esse goduto finora e
profittato della loro neutralità. Erano
queste Benevento, Manfredonia, Bitonto
ed altre non poche <span class="fnote">[Istor. Napolit., tom. 23 Rer. Ital.]</span>: danno grave
provenuto al conte Francesco per la sua
lontananza, avendo egli perduto il proprio
per sostenere l'altrui. Verisimilmente
fu questo un sottomano del Visconte,
che, per vendicarsi d'esso Sforza,
segretamente attizzò contra di lui il re
Alfonso. Il Simonetta <span class="fnote">[Simonetta, Vit. Francisci Sfortiae, lib. 5,
tom. 21 Rer. Ital.]</span> differisce sino
<span class="pagenum" id="Page_1148">[1148]</span>
all'anno 1442 lo spoglio di tali città
fatto al conte. In mano d'esso re venne
anche la città d'Aversa col sua castello.
<i>Sigismondo Malatesta</i> signore di Rimini <span class="fnote">[Cronica di Ferrara, tom. 24 Rer. Ital.]</span>,
per interposizione di <i>Niccolò
marchese</i> di Ferrara, si ritirò dall'amicizia
del duca di Milano, e tornò a quella
de' Veneziani: il che fu cagione <span class="fnote">[Cronica di Rimini, tom. 15 Rer. Ital.]</span> che
anche Ravenna e i Polentani facessero lo
stesso nel dì 14 d'agosto.
</p>

<hr />
</div>

<div class="chapter">
<h2 class="hidden" id="MCCCCXLI">MCCCCXLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxli</span>. Indiz. <span class="smcap lowercase">IV</span>.</td>
  </tr>
  <tr>
    <td><span class="smcap">Eugenio IV</span> papa 11.</td>
  </tr>
  <tr>
    <td><span class="smcap">Federigo III</span> re de' Romani 2.</td>
  </tr>
</table>

<p>
Non mancarono affari neppure in
quest'anno a <i>papa Eugenio</i> <span class="fnote">[Raynaldus, Annal. Eccles. Spondanus, in
Annal. Eccles. Æneas Sylvius, in Epist.]</span>, perciocchè
tuttavia lo scismatico concilio di
Basilea, benchè composto di poche teste,
continuava le sue sessioni, e l'antipapa
<i>Felice V</i>, cioè <i>Amedeo di Savoia</i>, nel dì 24
di giugno, festa di san Giovanni Batista,
con gran solennità si fece coronare colla
pontificia tiara nella città di Basilea, dove
fu gran concorso di gente, e creò anche
quattro cardinali. E benchè il <i>re Alfonso</i>
non lasciasse riconoscere per papa nei
suoi regni il suddetto Amedeo, pure andava
trattando col concilio di Basilea,
siccome sdegnato con papa Eugenio, perchè
questi ricusava di dargli l'investitura
del regno di Napoli. Anzi nel mese di
ottobre, per far paura ad esso pontefice,
procurò che i prelati basiliensi inviassero
a sè una ambasciata, mostrando ancora
di voler ottenere dall'antipapa ciò che il
papa gli andava negando. Ora Eugenio,
non meno per queste ostilità d'Alfonso,
che per le preghiere del re Renato, si
volse a raccogliere quanti armati potè,
e li spedì in regno di Napoli contra di
Alfonso. Prima non di meno che giugnessero
tali soccorsi, erano succedute
alcune azioni vantaggiose al medesimo
<span class="pagenum" id="Page_1149">[1149]</span>
re d'Aragona <span class="fnote">[Giornal. Napol., tom. 21 Rer. Ital.]</span>: cioè, accordatisi con
lui i Caldoreschi, aveano inalberate le
di lui bandiere. Cassano, Biccari, Caiazza,
la Padula ed altre terre erano venute
a sua divozione <span class="fnote">[Istoria di Napoli, tom. 23 Rer. Ital.]</span>. Ora da che il conte
<i>Francesco Sforza</i> ebbe ragguaglio della
guerra mossa da esso Alfonso alle sue
terre del regno di Napoli, inviò colà <i>Cesare
Martinengo</i> con <i>Vittore Rangone</i>, e
con un grosso corpo di cavalleria, il quale,
unitosi con altre soldatesche della
Marca, col conte di Celano, con <i>Francesco
da San Severino</i> ed altri Napoletani <span class="fnote">[Simonetta, Vit. Francisci Sfortiae, lib. 6,
tom. 21 Rer. Ital.]</span>,
andò ad opporsi ai progressi del re Alfonso.
Si trovava allora esso re all'assedio
della città di Troia. Vennero le genti
del conte Francesco alle mani con lui
nel dì 10 di giugno, e, dopo un crudel
fatto d'armi, n'ebbero la peggio con loro
vergogna, ma senza gran danno, perchè
la maggior parte d'essi fuggendo si salvò
nella suddetta città di Troia, di maniera
che fu forzato Alfonso dipoi a levarsi
col campo di sotto a quella città. Nel
seguente luglio <i>Alessandro Sforza</i>, governatore
della Marca pel conte Francesco
suo fratello, entrò anch'egli nel regno
con mille e cinquecento cavalli. Per trattato
ebbe il castello di Pescara; poscia
all'improvviso arrivò addosso a <i>Raimondo
Caldora</i>, che assediava Ortona, e il fece
prigione insieme con cinquecento cavalli.
Poco mancò che non pigliasse anche <i>Riccio</i>
e <i>Giosia</i> di casa Acqua viva. Ebbero
questi la fortuna di salvarsi a città di
Chieti. Comparve poscia nel regno l'esercito
pontifizio sotto il comando del <i>cardinale
di Taranto</i> legato, e del <i>conte
di Tagliacozzo</i>, consistente in circa dieci
mila persone; ma non fece prodezza alcuna
degna di menzione. Anzi il cardinale
da lì a qualche tempo fece tregua
col re Alfonso, e se ne tornò in Campagna
di Roma. Questa fu la rovina del
<span class="pagenum" id="Page_1150">[1150]</span>
<i>re Renato</i> <span class="fnote">[Bonincontrus, Annal., tom. 21 Rer. Ital.]</span>, perchè Alfonso mandò tosto
<i>don Ferdinando</i> suo figliuolo con grosso
corpo di combattenti a strignere d'assedio
di bel nuovo Napoli, città che scarseggiava
allora e maggiormente seguitò
a scarseggiare di viveri. Avea certamente
il papa a forza di danari fatto anche un
armamento di alcuni legni in Genova, per
inviarli contra d'Alfonso; ma spese malamente
la pecunia, avendo mostrato i
Genovesi voglia di far molto, con poi
far nulla.
</p>

<p>
Per conto della Lombardia, veggendosi
<i>Filippo Maria</i> duca di Milano in
cattiva positura, per avere non solo perduti
gli acquisti fatti, ma parte ancora
del suo nella guerra co' Veneziani, avea
fin dall'anno antecedente pregato <i>Niccolò
Estense marchese</i> di Ferrara ad interporsi
per la pace, siccome principe neutrale,
e che avea sì buona mano in somiglianti
affari <span class="fnote">[Sanuto, Istor. Venet., tom. 22 Rer. Ital.]</span>. Andò il marchese per
tal effetto a Venezia, passò anche a Mantova
per trattarne con quel marchese;
nè solamente tenne filo di lettere col
conte <i>Francesco Sforza</i>, ma, con licenza
de' Veneziani, andò anche a trovarlo a
Marmirolo. Una gran remora a questo
affare era lo stesso conte; laonde per
guadagnarlo tornò il duca di Milano ad
esibirgli in moglie <i>Bianca</i>, unica naturale
sua figlia, che seco portava le speranze
di tutta la sua eredità. E perchè non
poteva il conte prestar fede a chi più di
una volta l'avea dianzi burlato, si trovò
il ripiego di mandar Bianca a Ferrara
in deposito presso il marchese Niccolò.
Fu essa dunque condotta a Ferrara,
dove come gran principessa fece la sua
entrata nel dì 26 di settembre <span class="fnote">[Cronica di Ferrara, tom. 24 Rer. Ital.]</span> sotto
baldacchino di panno d'oro, e stelle poi
ad aspettare l'esito di sua ventura. Non
so ben dire se per difetto del duca,
principe incostante nelle sue risoluzioni,
e che per la venuta di <i>Niccolò Piccinino</i>
<span class="pagenum" id="Page_1151">[1151]</span>
tornò ad alzare il capo, oppure per le
pretensioni de' Veneziani, vogliosi di
qualche buon boccone, anche in questa
occasione andasse a terra la pratica
della pace. Certo è che nel verno di
quest'anno si ricominciò la guerra, e
del dì 5 d'aprile il marchese Niccolò
ricondusse Bianca a Milano, dopo aver
perduta ogni speranza di comporre le
cose. Era già tornato nell'anno precedente
a Milano il suddetto Piccinino, ma
quasi in farsetto; i suoi soldati veterani
il seguitarono quasi tutti a piedi, perchè
ogni lor sostanza avean perduto nella
rotta d'Anghiari, essendo, come si è
detto altrove, secondo la disciplina militare
degl'Italiani d'allora, in uso di spogliar
d'armi i soldati presi, e di lasciarli
andare, con ritener solamente le persone
da taglia <span class="fnote">[Cristoforo da Soldo, Ist. Bresciana, tom. 21
Rer. Ital.]</span>. Ancorchè la borsa del duca
fosse estenuata affatto, pure si trovarono
gravezze e maniere di spremere quelle
dei particolari, tanto che il Piccinino
si rimise in arnese, ed incoraggì il duca
a nuove militari imprese. Eccolo dunque
in campagna nel dì 13 di febbraio dell'anno
presente passare il fiume Oglio
con circa otto mila cavalli, e tre mila
fanti. Questo passaggio mise il terrore
nelle milizie venete, che svernavano nel
Bresciano, e tutte si ritirarono alle fortezze <span class="fnote">[Simonetta, Vit. Francis. Sfortiae, tom. eod.]</span>.
Mille cavalli del <i>conte Francesco</i>
si ridussero a Chiari. Fu loro addosso il
Piccinino, e li prese insieme colla terra;
e ritenuti i capi di squadra, lasciò andare
il resto in bel giuppone. Non passò gran
tempo che ricuperò tutta la Geradadda,
prese Palazzuolo, tutta la valle d'Iseo, il
piano del Bergamasco e gran parte del Bresciano:
tanta era la sua velocità in simili
azioni. Minutamente si veggono narrati
questi fatti da Cristoforo da Soldo, storico
bresciano. Solamente nel mese di giugno
uscì in campagna Francesco Sforza, e passò
sul Bresciano in cerca del Piccinino.
Nel dì 25 d'esso mese seguì fra le sue genti
<span class="pagenum" id="Page_1152">[1152]</span>
e quelle d'esso Piccinino un incontro
assai caldo, colla peggio degli Sforzeschi;
e da lì innanzi andarono poi girando e
come giocando le armate, senza volontà
di provar la loro fortuna. Il motivo era,
perchè si trattava forte di pace in segreto,
e il conte Francesco, che onoratamente
comunicava tutte le proposizioni ai commessarii
veneziani, era il principale in
questo dibattimento.
</p>

<p>
Ciò che diede impulso a ripigliarne
il trattato, fu l'insolenza de' capitani del
duca di Milano, i quali, mirando esso duca
già avanzato in età, e senza figliuoli maschi,
tutti d'accordo pensavano ad assicurar
la loro fortuna con chiedergli
qualche porzione dello Stato di lui. Faceva
istanza il <i>Piccinino</i> par avere Piacenza
in sua parte; <i>Lodovico da San Severino</i>
per Novara; <i>Lodovico dal Verme</i>
per Tortona; <i>Taliano Furlano</i> dimandava
il Bosco e Fragaruolo nel distretto
d'Alessandria. Dispiacque talmente questa
sinfonia al duca, che, chiamato a sè
Antonio Guidobuono da Tortona suo uomo
fidato, ed amico ancora del conte
Francesco Sforza, segretamente il mandò
a far proposizioni d'accordo ad esso
conte, offerendogli la figliuola <i>Bianca</i>, e
la città di Cremona con Pontremoli in
dote, e con altre esibizioni per appagar
anche i Veneziani e Fiorentini. Andò
tanto innanzi questa pratica, che, essendo
conchiusi i principali articoli <span class="fnote">[Sanuto, Istor. di Venezia, tom. 22 Rer. Ital.
Cristoforo da Soldo, Istor. Bresc., tom. 21 Rer. Ital.]</span>, nel dì
primo d'agosto, mentre il conte Francesco
assediava e batteva colle bombarde
Martinengo, dove s'erano chiusi circa
mille dei migliori cavalli del Piccinino,
all'improvviso saltò fuori la tregua fra
le parti guerreggianti, e cessò quell'assedio.
Nel 3 d'esso mese <i>Niccolò Piccinino</i>,
che coll'esercito suo era accampato in
que' contorni, con tutti i suoi uffiziali
andò a visitare il <i>conte Francesco</i>. Allora
si abbracciarono e baciarono questi due
gran capitani, e il conte, oltre all'onore e
<span class="pagenum" id="Page_1153">[1153]</span>
alle carezze che fece a tutti quei condottieri
d'armi, perdonò anche a <i>Taliano
Furlano</i>, che piagnendo gli dimandò perdono.
Eletto dalle parti arbitro per conchiudere
la suddetta pace, esso conte
portossi alla Cauriana sul Mantovano,
dove si raunarono ancora gli ambasciatori
del papa, de' Veneziani e Fiorentini,
del duca di Milano, e de' marchesi di
Ferrara e di Mantova. Fra le condizioni
accordate dal duca vi fu il matrimonio
di Bianca sua figliuola, in età allora di
sedici anni, col conte Francesco; e però
prima di pubblicar la pace andò egli nel
dì 25 d'ottobre <span class="fnote">[Chron. Placent., tom. 20 Rer. Ital. Cronica
di Rimini, tom. 15 Rer. Ital.]</span> (il Simonetta <span class="fnote">[Simonetta, Vit. Francisci Sfortiae, tom. 21
Rer. Ital.]</span> dice
il dì 24) con due mila cavalli presso a
Cremona; e giunta colà anche Bianca con
gran compagnia, la sposò in San Sigismondo,
e prese il possesso di Cremona;
per le quali nozze si fece mirabil festa in
quella città con bagordi, giostre ed altre
allegrie <span class="fnote">[Annales Forolivienses, tom. 22 Rer. Ital.
Platina, Istor. di Mantova, lib. 5.]</span>. Fu poi nel dì 20 di novembre
pubblicata la pace, in cui <i>Gian-Francesco
marchese</i> di Mantova, secondo la
disgrazia de' più debili nelle leghe, lasciò
il pelo, avendo dovuto restituire a' Veneziani
Porto, Legnago, Nogarola, ed altri
luoghi da lui presi, e rimettervi del proprio
Valeggio, Asola, Lunato e Peschiera,
a lui tolti da' Veneziani. Grande allegrezza
fu quella di tutta Lombardia per questa
pace.
</p>

<p>
Mutazione accadde nell'anno presente
in Ravenna <span class="fnote">[Rubeus, Hist. Ravenn., lib. 7. Cronica di
Ferrara, tom. 24 Rer. Ital.]</span>. Vi era signore <i>Ostasio
da Polenta</i>, che col suo governo parea
andare a caccia delle maniere di farsi
odiare da' sudditi suoi. Se l'intesero questi
col senato veneto, il quale chiamò a
Venezia esso Ostasio colla moglie e col
figliuolo, mostrando di voler far loro
grande onore. Venne egli a Ferrara, e
quantunque il marchese Niccolò il consigliasse
<span class="pagenum" id="Page_1154">[1154]</span>
di non andare, volle proseguire il
suo viaggio. Giunto ch'egli fu colà, il popolo
di Ravenna, dato di piglio all'armi
nel dì 24 di febbraio, si suggettò a' Veneziani,
che presero il dominio e possesso di
quella città. Ostasio fu inviato in Candia,
dove trovò non men egli che il figliuolo
la morte col tempo: con che in esso
mancò la nobil famiglia, o almen la signoria
de' Polentani, che da lungo tempo
dominarono in Ravenna. A <i>papa Eugenio</i>
dispiacque non poco di veder passare
quella sua città in mani sì potenti. Talmente
s'era in questi tempi affezionato il
duca di Milano a <i>Niccolò Estense</i> marchese
di Ferrara, principe di sommo credito,
che, chiamatolo a Milano, non solo
si cominciò a reggere col suo consiglio,
ma in certa guisa depositò in lui il governo
de' suoi Stati. Corse anche voce che
meditasse di farlo suo successore dopo
la sua morte. Tanta parzialità del duca
gli tirò tosto addosso l'invidia di chi era
solito a comandare in quella corte, e di
chi già pensava a veder succedere in
quel ducato il conte <i>Francesco Sforza</i>.
Cadde egli infermo nel dì 26 di dicembre,
e in poche ore, con fama di veleno a lui
dato, si sbrigò da questo mondo, con essere
poi portato a Ferrara il cadavere
suo, e datagli sepoltura nel dì primo dei
seguente gennaio. <i>Lionello</i> suo figliuolo
bastardo, ancorchè vi fossero <i>Ercole</i> e
<i>Sigismondo</i> suoi figliuoli legittimi, a lui
nati da <i>Ricciarda</i> figlia del marchese di
Saluzzo, ma allora piccioli di età, per disposizione
del padre e del papa, succedette
nei dominio di Ferrara, Modena,
Reggio, Rovigo e Comacchio. Fu anche
guerra in quest'anno <span class="fnote">[Cronica di Rimini, tom. 20 Rer. Ital.]</span> fra <i>Sigismondo
Pandolfo de' Malatesti</i> signore di Rimini
e il <i>conte d'Urbino</i>; ma per opera di <i>Alessandro
Sforza</i>, fratello del conte Francesco,
seguì pace fra loro. E nel mese di
agosto i Sanesi <span class="fnote">[Chronic. Senense, tom. eod.]</span> ebbero gravi molestie
da <i>Simonetta</i> capitano di papa Eugenio;
ma in fine lo sconfissero, e il fecero fuggire
<span class="pagenum" id="Page_1155">[1155]</span>
ferito alla di lui patria. I Veneziani
dopo la pace cassarono gran copia delle
lor soldatesche; e il bello fu, che quante
ne potè tirar dalla sua il Piccinino, tutte le
prese al suo soldo, ossia a quello del duca
di Milano.
</p>

<hr />
</div>

<div class="chapter">
<h2 class="hidden" id="MCCCCXLII">MCCCCXLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxlii</span>. Indizione <span class="smcap lowercase">V</span>.</td>
  </tr>
  <tr>
    <td><span class="smcap">Eugenio IV</span> papa 12.</td>
  </tr>
  <tr>
    <td><span class="smcap">Federigo III</span> re de' Romani 3.</td>
  </tr>
</table>

<p>
Già si godeva buona quiete in Lombardia,
e la guerra tutta s'era ridotta
nel regno di Napoli, dove la capitale,
stretta d'assedio da <i>Alfonso re d'Aragona</i>,
era valorosamente, ma con gran disagio,
difesa dal <i>re Renato d'Angiò</i> e dai Napoletani,
che molto lo amavano <span class="fnote">[Simonetta, Vit. Francisci Sfortiae, lib. 6,
tom. 21 Rer. Ital.]</span>. Essendo
nulladimeno in grave tracollo gli affari di
esso Renato, questi nel verno non lasciò
addietro preghiere e promesse al conte
<i>Francesco Sforza</i> per condurlo nel regno
alla propria difesa. E non trovò in questo
molte difficoltà, perchè il conte era amareggiato
forte a cagion dell'occupazione
delle sue città già fatta dal re Alfonso nel
regno. Misesi dunque in punto colle maggiori
forze ch'egli potò raunare ed assoldare
nei mesi del freddo, ed ebbe fra gli
altri unito a' suoi disegni <i>Sigismondo Pandolfo
Malatesta</i> signor di Rimini, e genero
suo per cagione di <i>Polissena</i> sua figliuola
con lui maritala in quest'anno. Mandato
innanzi <i>Giovanni</i> suo fratello con parte
dell'esercito, gli diede ordine d'unirsi
nel regno di Napoli con <i>Antonio Caldora</i>,
il quale già s'era partito dalla divozione
del re Alfonso. Poscia il conte nel principio
di maggio <span class="fnote">[Sanuto, Istor. Ven., tom. 22 Rer. Ital.]</span> imprese il viaggio anche
egli a quella volta col rimanente dell'esercito.
Ma mentre egli rivolgea i suoi
passi e disegni contra d'un lontano nemico,
con bene strana scena trovò di
averne un altro assai vicino, a cui non
avrebbe mai pensato. Per quanto attesta
il Simonetta, dacchè il <i>re Alfonso</i> conobbe
<span class="pagenum" id="Page_1156">[1156]</span>
i preparamenti dello Sforza contra di lui,
si diede a tempestar con calde lettere <i>Filippo
Maria</i> duca di Milano, acciocchè ritenesse
il conte da quella spedizione. Da
questo ancora si può scorgere che irregolar
testa fosse quella del duca. Non
erano, per così dire, quattro giorni che
egli nel valoroso conte si era fatto un genero,
e come un figliuolo; eppure non
tardò ad operar contra di lui alla peggio,
sia perchè gli dispiacesse di vederlo tuttavia
protetto da' Veneziani e Fiorentini,
ed unito con loro, ovvero che si fosse
pentito di un accasamento fatto quasi per
forza e suo malgrado. Però questo sì instabile
principe suscitò contra del conte
<i>papa Eugenio</i>, con rappresentargli d'essere
venuto il tempo di ricuperar la
Marca, e con offerirgli anche le sue forze
sotto il comando del <i>Piccinino</i>. Infatti, fingendo
egli di aver licenziato dal suo servigio
Niccolò Piccinino, questi nel dì 3
di marzo arrivò con molta gente d'armi
a Bologna <span class="fnote">[Cronica di Bologna, tom. 18 Rer. Ital.]</span>, città a lui sottoposta, facendo
vista d'andarsene a Perugia patria sua.
Fu egli poi dichiarato gonfaloniere della
Chiesa romana da papa Eugenio <span class="fnote">[Bonincontrus, Annal., tom. 21 Rer. Italic.]</span>; e
giunto a Todi, posseduta allora dal conte
Francesco, con un trattato se ne impadronì.
Questa novità fece fermare il
conte nella Marca, per accudire ai proprii
interessi, e prese con <i>Bianca</i> sua
moglie per sua residenza Jesi.
</p>

<p>
Mentre queste cose succedeano, Alfonso
re d'Aragona, principe di gran
mente e sagacità, e di non minore fortuna,
continuava l'assedio della città di
Napoli, con averla ridotta a gran penuria
di vettovaglie <span class="fnote">[Giornal. Napol., tom. 22 Rer. Ital. Istor.
Napoletana, tom. 23 Rer. Ital. Sanuto, Istor. Ven.,
tom. 22 Rer. Ital.]</span>. Da due mastri muratori
napoletani, che furono presi, gli fu
insegnata la maniera d'entrare in Napoli,
cioè per quello stesso acquedotto
per cui tanti secoli prima <i>Belisario</i> s'era
nella città medesima introdotto. Era esso
<span class="pagenum" id="Page_1157">[1157]</span>
strettissimo; il <i>re Renato</i> vi avea fatto
mettere dei cancelli di ferro ed altri ripari,
e fattavi fare la guardia; ma non fu
continuata quest'ultima cautela. Perciò
nel venerdì notte, vegnendo il sabbato,
dì 2 di giugno, per quel condotto sotterraneo
il re Alfonso spinse, chi dice
quaranta, e chi più verisimilmente trecento
o quattrocento de' suoi soldati entro
la città; e questi fino all'apparir del
giorno si tennero nascosi in una casa.
Fatto giorno, ordinò il re che si desse un
fiero assalto alle mura di Napoli alla parte
opposta: nel qual tempo i soldati entrati,
impossessatisi d'una porta, v'inalberarono
la bandiera aragonese. Nello stesso
tempo que' di fuori cominciarono colle
scale a salir su per le mura; e quantunque
il re Renato come un lione accorresse e
facesse molte prodezze per trattenere
questo torrente, pure fu in fine forzato a
ritirarsi, per timore d'essere preso, in
Castello Nuovo. Entrati dunque gli Aragonesi,
per quattro ore diedero il sacco
alla città, finchè arrivato anche Alfonso,
mandò bando, pena la vita, che desistessero
dalle offese. Grandi carezze fece
ai Napoletani, e la città s'empiè in breve
di vettovaglia. Giunsero in quel tempo
due navi genovesi <span class="fnote">[Bonincontrus, Annal., tom. 21 Rer. Ital.]</span>, che misero provvisioni
in Castello Nuovo; e sopra d'esse
imbarcatosi il re Renato, se n'andò a
Firenze a raccontar le sue disavventure
al papa, e a lamentarsi di lui, perchè
avesse impedito al conte Francesco il
recargli aiuto. Fu consolato con una
bella investitura del regno di Napoli, che
veramente venne a tempo al suo bisogno;
e però se ne tornò da lì a qualche tempo
in Provenza, assai chiarito della volubilità
delle cose umane. Seppe ben prevalersi
della sua fortuna il re Alfonso. Da
lì a pochi giorni si rendè il castello di
Capuana, e il Nuovo fu assediato. Nel dì
21 di giugno marciò coll'esercito suo
contro ad <i>Antonio Caldora</i>, il quale nel
dì 28, unito con <i>Giovanni Sforza</i> fratello
del conte, animosamente andò ad attaccar
<span class="pagenum" id="Page_1158">[1158]</span>
battaglia col re. Se non era esso
Caldora tradito da' suoi, forse gli dava
una mala giornata; ma restò sbaragliato
e preso. Secondo il Simonetta <span class="fnote">[Simonetta, Vit. Francisci Sfortiae, lib. 6,
tom. 21 Rer. Ital.]</span>, grave
sospetto di tradimento diede il medesimo
Antonio. Poscia perchè egli rivelò al re
le intelligenze di molti signori del regno
col conte Francesco, ebbe salva la vita,
e con quattro bicocche a lui concedute
in Abbruzzo fu rimesso in libertà, essendo
passate le sue genti al servigio di
Alfonso. Giovanni Sforza, venuto colà
con due mila cavalli, se ne tornò con
soli quindici a trovare il conte suo fratello
nella Marca. Non finì l'anno che, a
riserva di Tropea e di Reggio di Calabria,
tutto il regno venne alla divozione
del re Alfonso, principe liberale verso
gli amici, clemente verso i nemici, e che
facea buona giustizia ad ognuno. Ebbe
anche le due fortezze di Castello Nuovo e
castello Sant'Ermo, de' quali il re Renato
volle piuttosto fare mercato con Alfonso,
che difenderli senza frutto alcuno.
</p>

<p>
Il papa, stato in addietro sì saldo
contra del re Alfonso, dacchè il vide
cotanto esaltato, cominciò ad addolcirsi
con lui, e forse fin d'allora si diede ad
intavolar seco un segreto trattato per
abbattere il conte Francesco Sforza, e
spogliarlo della marca d'Ancona <span class="fnote">[Raynaldus, Annal. Eccles.]</span>.
Non si ricordava egli più dei servigi a
lui prestati da questo insigne capitano
di guerra, nè delle investiture a lui date,
e confermate nell'anno presente, non
credendosi tenuto ad osservar patti stabiliti
in danno della Chiesa romana, dovendo
valer solamente ciò che le è di
utile. Trovò che il conte avea prese alcune
terre della stessa Chiesa non comprese
nella sua investitura. Era anche
mal soddisfatto di lui, e con ragione, se
è vero ciò che porta Neri Capponi <span class="fnote">[Neri Capponi, Comment., tom. 18 Rer. Ital.]</span>;
perchè nella pace non gli avea fatto immediatamente
restituir Bologna, detenuta
<span class="pagenum" id="Page_1159">[1159]</span>
dal Piccinino, benchè ciò si dovesse
effettuar solamente due anni appresso.
Ed intanto il Piccinino non era tenuto
reo, anzi era a' servigi del medesimo
papa. Per attestato del Poggio <span class="fnote">[Poggius, Hist., lib. 6.]</span>, avea
fatto lo Sforza il suo dovere per fargli
restituire Bologna, ma il duca non volle.
Pubblicò dunque il papa sul principio di
agosto una bolla contra di <i>Francesco
Sforza</i>, dichiarandolo privato del grado
di gonfalonier della Chiesa, ribello e nemico.
Dispiacque ciò forte ai Fiorentini
e Veneziani, che proteggevano il conte,
e i primi diedero anche ordine a <i>Bernardo
de Medici</i> di metter pace fra esso
conte e il Piccinino <span class="fnote">[Ammirati, Istor. Fiorent., lib. 22.]</span>: il che si effettuò,
con essersi veduti insieme ed abbracciati
di nuovo questi due valorosi
guerrieri. Ma che? non passò molto che
il Piccinino occupò al conte la terra
ossia città di Tolentino, e tornò alle
ostilità. Il Medici di nuovo s'interpose, e
racconciò gli affari; ma per poco tempo,
perchè appena lo Sforza si fu mosso per
passare nel regno contra del re Alfonso,
con dare un fiero sacco a Ripa Transona,
che il Piccinino alle istanze dei
legati del papa gli tolse Gualdo, ed imprese
dipoi l'assedio della città d'Assisi.
Alla difesa vi fu inviato dal conte con
della fanteria <i>Alessandro Sforza</i> suo fratello,
ma indarno <span class="fnote">[Blondus, Dec. IV, lib. 1.]</span>. L'avventura o
disavventura stessa che dianzi provò Napoli,
tornò a vedersi sotto Assisi. Cioè
per un acquedotto, insegnatogli da un
frate, il Piccinino una notte introdusse
entro quella città un migliaio di fanti,
colle spalle de' quali anche il resto delle
sue genti v'entrò nel dì 30 di novembre <span class="fnote">[Annal. Foroliviens., tom. 22 Rer. Ital.]</span>.
Fu posta a sacco tutta l'infelice
città, nè si lasciò indietro iniquità che
non fosse commessa, senza neppure
portare rispetto alcuno al venerabil tempio
di San Francesco. Gran discredito
<span class="pagenum" id="Page_1160">[1160]</span>
venne a Niccolò Piccinino per questa barbarie,
aggiunta all'aver due volte rotti
i patti e giuramenti della pace fatta col
conte. Ne' medesimi tempi il re Alfonso
finì di prendere tutte le terre spettanti
nel regno ad esso conte, e furono, secondo
l'asserzione del Simonetta <span class="fnote">[Simonetta, Vit. Francisci Sfortiae, tom. 21
Rer. Ital.]</span>,
Ariano, Manfredonia, Troia e Monte
Sant'Angelo. Mandò bensì il conte Francesco
uno de' suoi primi uffiziali, cioè
<i>Troilo</i>, al re, per trattar d'accordo; ma
Alfonso l'andò menando a spasso con
belle parole, senza mai voler conchiudere
cosa alcuna; anzi indusse con vantaggiose
promesse Troilo stesso ad abbandonare
il servigio del conte: il che,
siccome vedremo, fu eseguito a suo tempo.
Intanto, se crediamo al Sanuto <span class="fnote">[Sanuto, Istor. Venet., tom. 22 Rer. Ital.]</span>,
nel dì 16 d'ottobre fu conchiusa una
lega fra esso re Alfonso, il duca di Milano
e Niccolò Piccinino contro la lega
de' Veneziani, Fiorentini e conte Francesco.
Fin qui avea <i>Tommaso da Campofregoso</i>
doge di Genova lodevolmente
governata quella città <span class="fnote">[Giustiniani, Istoria di Genova, lib. 5.]</span>; ma essendo
mancato di vita in quest'anno <i>Batista</i>
suo fratello, ch'era il suo principale appoggio,
ed avendo i Genovesi per loro
nemici il re Alfonso e il duca di Milano,
si manipolò una congiura contra di questo
doge. <i>Gian Antonio del Fiesco</i>, che
n'era il capo, entrò nella città con una
frotta d'armati nella notte precedente
al dì 18 di dicembre, e mosse a rumore
il popolo. Fatto giorno, perchè Tommaso
non si sentiva voglia di cedere, fu dato
l'assalto al palazzo ducale, in maniera
ch'esso doge si rifugiò nella torre dello
Orologio, e si diede poscia a Raffaello
Adorno. Furono creati gli anziani e capitani
del popolo pel governo della città,
la quale tornò ben tosto alla quiete primiera.
</p>

<p>
<span class="pagenum" id="Page_1161">[1161]</span>
</p>

<hr />
</div>

<div class="chapter">
<h2 class="hidden" id="MCCCCXLIII">MCCCCXLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxliii</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Eugenio IV</span> papa 13.</td>
  </tr>
  <tr>
    <td><span class="smcap">Federigo III</span> re de' Romani 4.</td>
  </tr>
</table>

<p>
Perchè <i>papa Eugenio</i> avea trasferito
a Roma il concilio, ed inoltre perchè
colla fervente voglia di riacquistare la
marca d'Ancona, conoscea che non
potea andare d'accordo co' Fiorentini,
impegnati in favore del conte <i>Francesco
Sforza</i>, determinò di lasciar Firenze per
passare a Roma <span class="fnote">[Hist. Senensis, tom. 20 Rer. Ital.]</span>. Misesi dunque in
viaggio nel dì 7 di marzo, e giunse nel
dì seguente a Siena, dove immensi onori
ricevette da quel popolo. Fermossi in
quella città sino al dì 5 di settembre,
nel qual tempo venne a tributargli il suo
ossequio Niccolò Piccinino gonfaloniere
della Chiesa, a cui fu fatto un magnifico
incontro. Stando quivi Eugenio, cominciò
(seppure non avea cominciato molto
prima) a tener pratica di pace e di lega
col <i>re Alfonso</i>, per valersi del braccio di
lui a cacciar dalla Marca Francesco
Sforza. Era Alfonso esperto trafficante
ne' suoi politici affari. Nel medesimo tempo
avea tenuto trattato col conte Francesco
e col Piccinino suo avversario, e
finalmente conchiuse con chi più vantaggio
gli promettea, cioè col Piccinino.
Similmente, nel mentre che maneggiava
concordia con papa Eugenio, facea di
grandi esibizioni all'<i>antipapa Felice</i>, ossia
ad Amedeo, e al concilio di Costanza,
affin di ottenere l'investitura del regno
di Napoli per sè e per <i>don Ferdinando</i>
suo figliuol bastardo, già dichiarato duca
di Calabria. Molto ancora a lui prometteva
sì di privilegii come di danaro
il suddetto Amedeo. Così facea finezze e
paura nello stesso tempo non meno al
papa che all'antipapa. Finalmente il pontefice
Eugenio, dopo aver fatto il ritroso
un pezzo, si acconciò con Alfonso, e gli
accordò tutto quanto egli seppe dimandare,
purchè egli impiegasse le forze sue
per liberar la Marca dalle mani del conte
<span class="pagenum" id="Page_1162">[1162]</span>
Francesco. Nel dì 14 di giugno da <i>Lodovico
patriarca</i> d'Aquileia e cardinale
furono sottoscritti a nome del papa gli
articoli di quella concordia, rapportati
con altri atti dal Rinaldi <span class="fnote">[Raynaldus, Annal. Eccles.]</span>. Partito poi
da Siena il papa, arrivò felicemente a
Roma nel dì 28 di settembre <span class="fnote">[Petroni, Hist., tom. 24 Rer. Ital.]</span>, e nel
dì 13 di ottobre diede principio nel Laterano
al concilio. <i>Guidantonio conte</i> di
Montefeltro e d'Urbino venne a morte
nell'anno presente nel dì 21 di febbraio,
e gli succedette, secondo la Cronica di
Ferrara <span class="fnote">[Cronica di Ferrara, tom. eod.]</span>, nel dominio il conte <i>Antonio</i>
suo figliuolo, oppure, secondo gli Annali
di Forlì <span class="fnote">[Annales Foroliviens., tom. 22 Rer. Ital.]</span>, <i>Taddeo</i> parimente chiamato
suo figlio. <i>Oddo Antonio</i> egli è appellato,
e credo con più fondamento, dall'Ammirati <span class="fnote">[Ammirati, Istor. di Firenze, lib. 22.]</span>
e da altri. Grande novità succedette
quest'anno in Bologna <span class="fnote">[Cronica di Bologna, tom. 18 Rer. Ital.]</span>. Nel
precedente era venuto in quella città
<i>Francesco Piccinino</i> per governarla a
nome di Niccolò suo padre. Essendo infermo,
si fece portare a castello San Giovanni,
ed accompagnare da <i>Annibale
Bentivoglio</i> e da <i>Gasparo</i> ed <i>Achille dei
Malvezzi</i>. Giunto là, fece prendere questi
tre nobili bolognesi, e mandò Annibale
nella rocca di Varano su quel di Parma,
Achille nella rocca di Mompiano sul Genovesato,
e Gasparo nella rocca di Pellegrino
nel Piacentino. Per quante premure
facessero i Bolognesi presso il
duca di Milano e presso Niccolò Piccinino
per la liberazione di questi loro
concittadini, altro non ne riportarono
che belle parole e promesse. Si mossero
perciò segretamente da Bologna due
valorosi giovani, cioè <i>Galeazzo</i> e <i>Taddeo
de' Marescotti</i> con tre altri amici d'Annibale
Bentivoglio per cercare le vie di
liberarlo. Giunti alla rocca di Varano,
ebbero tal industria e fortuna, che una
notte scalarono il muro, e misero le
mani addosso al castellano e al suo famiglio;
<span class="pagenum" id="Page_1163">[1163]</span>
sicchè, entrati nella prigione, e
limati i ceppi di Annibale, poterono poi
nella notte seguente fuggirsene, menando
seco il castellano, finchè furono in salvo.
Vennero a Spilamberto sul Modenese,
dove dal <i>conte Gherardo Rangone</i> ebbero
consiglio ed aiuto; e, mandato innanzi
l'avviso della lor venuta nel dì 5 di giugno <span class="fnote">[Sanuto, Ist. Ven., tom. 22 Rer. Ital.]</span>,
nella seguente notte furono dai
loro amici tirati su per le mura con delle
corde. Poscia senza perdere tempo, raunati
i lor partigiani, e facendo sonare
campana a martello a San Giacomo, col
popolo in armi corsero furiosamente al
palazzo del pubblico, dove abitava Francesco
Piccinino, che indarno fece resistenza
colle sue genti d'armi. Entrarono
nel palazzo, vi fu preso il medesimo Piccinino
colla sua brigata; e diedesi subito
principio all'assedio del castello di
Galiera, che teneva in freno la città.
</p>

<p>
Accadde che in quel tempo passava
il <i>conte Lodovico del Verme</i> pel Bolognese,
incamminato alla volta della Marca
con molta gente a cavallo e a piedi, per
unirsi a <i>Niccolò Piccinino</i>. Per questa
novità egli si fermò, ed unito con <i>Guidantonio
de' Manfredi</i> signor di Faenza,
tenne saldo, e presidiò molte castella del
Bolognese, e cominciò guerra colla città.
Non tardarono i Bolognesi a spedir messi
a Venezia e Firenze per soccorso, e nel
dì 6 di luglio fecero lega con quelle due
repubbliche. In loro aiuto furono spediti
da Venezia il <i>conte Tiberto Brandolino</i>
da Forlì e il <i>conte Guido Rangone</i>
da Modena, valenti capitani di questi
tempi, con mille cavalli e ducento fanti.
Anche i Fiorentini v'inviarono <i>Simonetto
da Castello di Piero</i> con ottocento cavalli
e ducento pedoni. Nel dì 14 d'agosto
venuto a Bologna l'avviso che il conte
Lodovico del Verme s'era levato dalla
Riccardina per passare alla Pieve e a
San Giovanni con tre mila cavalli; <i>Annibale
de' Bentivogli</i>, messi in armi i Bolognesi,
andò a trovarlo a Ponte Polledrano,
e con tal furia l'assalì, che, dopo
<span class="pagenum" id="Page_1164">[1164]</span>
breve combattimento, il mise in rotta. Vi
rimasero presi da due mila cavalli, undici
capi di squadra e tutto il carriaggio.
La miglior arma che adoperarono il
Verme e gli altri capitani furono gli speroni.
Per questa importante vittoria tornarono
alla divozion di Bologna tutte le
terre e castella di quel distretto; e nel
dì 21 si rendè la cittadella di Galiera, a
spianar la quale immediatamente si accinse
il popolo. Fu cambiato <i>Francesco
Piccinino</i> con <i>Gasparo</i> ed <i>Achille Malvezzi</i>
condotti dalle rocche dove erano
prigioni. Così tornò in sua libertà la città
di Bologna. Grandi poi furono in questo
anno le applicazioni del papa e del re
Alfonso per togliere la marca d'Ancona
al <i>conte Francesco</i> <span class="fnote">[Giornal. Napolet., tom. 21 Rer. Ital.]</span>. Era già entrato
esso re in Napoli su carro trionfale nel
dì 26 di febbraio, precedendo tutta la
fiorita nobiltà di quel regno. Andato da
lì a qualche tempo <i>Niccolò Piccinino</i> a
Terracina, oppure a Gaeta, a trovarlo, fu
ricevuto con gran distinzione, ed onorato
col cognome della casa d'Aragona
(avea già quello della casa de' Visconti),
e con lui concertò l'impresa della Marca.
Aveva il conte Francesco presa e saccheggiata
Santa Natolia nel territorio di
Camerino, e ricuperato Tolentino; ed
allorchè s'avvide del nembo che gli soprastava
dalla parte del re d'Aragona e
di Napoli, cominciò a sollecitare gli aiuti
de' Veneziani e Fiorentini, che tardarono
di troppo. Intanto il re, fatta da tutte le
parti gran massa di gente d'armi, venne
nel mese d'agosto in persona verso Norcia,
ed andò ad unirsi con Niccolò Piccinino,
il quale, assediando la terra di
Visso nell'Umbria, la costrinse alla resa.
Se vogliamo prestar fede agli Annali di
Forlì <span class="fnote">[Annal. Foroliv., tom. 22 Rer. Ital.]</span>, ascendeva l'armata del re e
del Piccinino a trenta mila tra cavalli e
fanti. Forze da resistere a sì grosso torrente
non avea il conte Francesco <span class="fnote">[Simonetta, Vit. Francisci Sfortiae, lib. 6,
tom. 21 Rer. Ital.]</span>;
<span class="pagenum" id="Page_1165">[1165]</span>
però, poste buone guarnigioni nelle piazze
più importanti (cioè <i>Alessandro</i> suo fratello
in Fermo, <i>Giovanni</i> altro suo fratello
in Ascoli, <i>Rinaldo Fogliano</i> suo fratello
uterino in Cività, <i>Pietro Brunoro</i> in
Fabriano, <i>Fioravante da Perugia</i> in Cingoli,
<i>Giovanni da Tolentino</i> suo genero
in Osimo, <i>Troilo da Rossano</i> in Jesi, e
<i>Roberto da San Severino</i> in Rocca Contrada),
si ritirò egli con parte del suo
esercito a Fano, città ben forte di <i>Sigismondo
Malatesta</i> suo genero, per quivi
aspettare i sospirati soccorsi de' collegati,
coi quali potesse far fronte, occorrendo
ai nemici.
</p>

<p>
Ma volle la sua disavventura che,
oltre a <i>Manno Barile</i>, il quale sul principio
di quest'anno l'avea abbandonato,
anche altri suoi principali condottieri di
armi in sì grave congiuntura il tradissero.
Entrato dunque Alfonso col Piccinino
nella Marca, ed inalberate le bandiere
della Chiesa, tosto si volsero alla
di lui ubbidienza San Severino, Matelica,
Tolentino e Macerata. <i>Pietro Brunoro</i> gli
diede Fabriano, ed acconciossi con lui <span class="fnote">[Sanuto, Istor. Venet., tom. 22 Rer. Ital.]</span>.
Altrettanto fece <i>Troilo</i>, benchè cognato
del conte Francesco, dandogli Jesi, e passando
al suo servigio colle sue truppe.
Con ciò vennero meno al conte Francesco
più di due mila dei suoi cavalli, e
molte schiere di fanteria, che andarono
ad ingrossar maggiormente l'esercito nemico.
Poscia anche Cingoli si rendè ad
Alfonso, e il popolo d'Osimo, levato a
rumore, ebbe forza di spogliare <i>Giovanni
da Tolentino</i> ed <i>Antonio Trivulzio</i>
col presidio <span class="fnote">[Cronica di Rimini, tom. 15 Rer. Ital.]</span>. Toscanella ed Acquapendente
alzarono anch'esse le insegne della
Chiesa. In somma non passò gran tempo
che tutta la Marca, a riserva di Fermo,
d'Ascoli e di Rocca Contrada, venne in
potere del re e del Piccinino, che ne prese
il possesso a nome del papa. Sbrigato
dalla Marca il re Alfonso, nel dì 12 di
settembre venne a mettere il campo alla
città di Fano, dove si trovava il <i>conte
<span class="pagenum" id="Page_1166">[1166]</span>
Francesco</i> con gran gente; ma, conosciuto
che poco onore potea guadagnare
sotto sì forte città, nel dì 18 se ne tornò
indietro, e portò le sue armi contro
quella di Fermo, alla cui difesa si trovava
<i>Alessandro Sforza</i> con buon presidio.
Fu in questa occasione che rimasero
puniti dei lor tradimenti <i>Pietro Brunoro</i>
e <i>Troilo</i> cognato del conte Francesco <span class="fnote">[Giornal. Napolet., tom. 22 Rer. Ital.]</span>.
Furono intercette, cioè fatte cadere
in mano del re, lettere scritte loro
da esso Alessandro con ordine d'eseguire
quanto era stato ordinato. Confessa
il Simonetta <span class="fnote">[Simonetta, Vit. Francisci Sfortiae, lib. 6,
tom. 21 Rer. Ital.]</span>, essere stato questo
uno stratagemma del medesimo conte
Francesco, che scrisse al fratello di così
operare, per mettere in diffidenza presso
il re que' due condottieri, dai quali
egli era stato tradito. E ne seguì l'effetto.
Fu dunque costantemente creduto
che costoro con intelligenza del conte
fossero passati nella regale armata, per
poi assassinare il re. E perciò il re, messe
in armi le sue truppe, li fece prendere
amendue, e legati gl'inviò a Napoli, e di
là li mandò in una fortezza del regno di
Valenza, dove stettero per dieci anni.
Secondo il Simonetta, furono anche spogliate
tutte le genti d'armi dei suddetti
due; ma l'autore de' Giornali Napoletani
vuole che il re le prendesse tutte al suo
soldo. Nè è da tacere una curiosa particolarità,
di cui non io, ma Cristoforo da
Costa negli Elogii delle donne illustri
sarà mallevadore. Cioè che Pietro Brunoro
da Parma, trovata una fanciulla,
per nome Bona, nativa della Valtellina,
di spirito non ordinario, seco la conduceva
vestita da uomo, con avvezzarla al
mestier della guerra. Dappoichè Brunoro
fu messo prigione, ella andò a tutti
i principi d'Italia e di Francia, e ne
portò lettere di raccomandazione al re
Alfonso per la liberazione di questo suo
padrone, di maniera che egli uscì dalle
carceri. Gli procurò essa in oltre una
<span class="pagenum" id="Page_1167">[1167]</span>
condotta di milizie dai Veneziani coll'assegno
annuo di venti mila ducati; per li
quali benefizii egli poi la sposò. Militò
ella finalmente col marito, fece di molte
prodezze, e con esso fu inviata contro i
Turchi alla difesa di Negroponte. Quivi
terminò i suoi giorni Brunoro, ed ella,
tornando in Italia nel 1466, per viaggio
ammalatasi, diede fine alla sua vita. Dopo
avere il re Alfonso tentato invano Ascoli,
e preso Teramo e Civitella con altri luoghi,
ch'erano del conte Francesco, menò
a quartiere le sue soldatesche nel regno
di Napoli.
</p>

<p>
Era intanto restato tra Pesaro e Rimini
<i>Niccolò Piccinino</i> insieme con <i>Federigo
conte</i> d'Urbino, e con <i>Malatesta</i> signor
di Cesena, e facea guerra or qua or
là alle terre di Rimini, con ridursi in fine
a Monteloro. Intanto in soccorso del
conte Francesco arrivarono il <i>conte Guido
Rangone, Simonetto, Taddeo marchese</i> di
Este ed altri capitani con cavalleria e
fanteria, spediti da' Veneziani e Fiorentini.
Con sì fatti rinforzi il valoroso conte,
menando seco <i>Sigismondo Malatesta</i> signore
di Rimini e genero suo (della cui
fede si dubitò non poco, allorchè il re
Alfonso fu sotto a Fano), andò nel dì 8
di novembre insieme con <i>Alessandro</i> suo
fratello e con gli altri capitani a trovare
il <i>Piccinino</i>, e fu con lui alle mani, ancorchè
il vedesse postato in un sito assai
difficile e vantaggioso. Per molte ore durò
l'atroce battaglia; e quantunque il Piccinino
facesse delle maraviglie, più ne fece
il conte Francesco, con dargli una gran
rotta, prendere circa due mila cavalli, e
tutto il ricchissimo bagaglio de' nemici.
Col favor della notte si salvò con pochi
esso Piccinino a Monte Ficardo, pieno
di confusione e di dolore. Spese poi il
conte qualche tempo, per le importune
istanze di Sigismondo Malatesta, intorno
a Pesaro, signoreggiato allora da <i>Galeazzo
Malatesta</i>. Di là passò nella Marca,
dove trovò che il Piccinino avea rinforzato
di gente le principali città; e però,
dopo aver ridotte alla sua divozione alcune
<span class="pagenum" id="Page_1168">[1168]</span>
poche castella, se n'andò a Fermo,
e quivi svernò con parte delle sue milizie.
Or mentre queste cose succedeano,
e dacchè vide <i>Filippo Maria</i> duca di Milano
che gli affari del genero suo, cioè
del conte Francesco, andavano alla peggio
nella Marca, siccome principe non
mai fermo ne' suoi proponimenti, cominciò
a pentirsi delle sregolate o balorde
sue risoluzioni, e a desiderare ch'egli
non perdesse il suo Stato. Perciò nel
dì 8 di settembre spedì suoi ambasciatori
a Venezia <span class="fnote">[Sanuto, Istor. Venet., tom. 22 Rer. Ital.]</span> per collegarsi con
quella repubblica e co' Fiorentini in favore
del conte, e fece anche sapere al re
Alfonso di desistere dall'offenderlo. Si
maravigliò forte il re di questa inaspettata
mutazion di volere del duca; inviò
a lui ed anche a Venezia ambasciatori;
ma niuna grata risposta ne ricevette.
Servirono questi passi del duca, e il trattato
di lega fra lui, Venezia e Firenze, a
fare <span class="fnote">[Annal. Foroliviens., tom. eod.]</span> ch'egli poi si ritirasse da Fano,
e se ne tornasse nelle sue contrade. Ed
intanto nel dì 24 di settembre fu conchiusa
la lega suddetta in Venezia, in cui
ancora entrò Sigismondo Malatesta signore
di Rimini. Elessero in quest'anno
a dì 28 di gennaio <span class="fnote">[Giustiniani, Istor. di Genova, lib. 5.]</span> i Genovesi pacificamente
per loro doge <i>Raffaello Adorno</i>,
di famiglia altre volte salita a quella dignità.
</p>

<hr />
</div>

<div class="chapter">
<h2 class="hidden" id="MCCCCXLIV">MCCCCXLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxliv</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Eugenio IV</span> papa 14.</td>
  </tr>
  <tr>
    <td><span class="smcap">Federigo III</span> re de' Romani 5.</td>
  </tr>
</table>

<p>
Trovandosi in Fermo <i>Bianca Visconte</i>
moglie del conte <i>Francesco Sforza</i>, quivi
nel dì 24 di gennaio diede alla luce un
figliuolo <span class="fnote">[Simonetta, Vit. Francisci Sfortiae, lib. 6,
tom. 21 Rer. Italic.]</span>; del qual parto fu immantenente
spedita la nuova al duca di Milano,
padre di lei, per sapere qual nome si
dovesse porre al nato figliuolo. Gli fu
<span class="pagenum" id="Page_1169">[1169]</span>
posto quello di <i>Galeazzo Maria</i>. Fra le
sue disavventure ebbe almeno il conte
Francesco questa consolazione. Ma, trovandosi
senza danari, spedì per ottenerne
<i>Sigismondo Malatesta</i> suo genero a
Venezia, e ne ricavò questi buona somma,
e la maggior parte ancora ne ritenne
per sè a conto delle sue paghe. All'incontro
<i>Niccolò Piccinino</i> fu ben rinforzato
di gente e danaro dal <i>papa</i> e dal <i>re Alfonso</i>;
laonde entrò in campagna per
tempo, e cominciò le scorrerie pel territorio
di Fermo. Dall'altra parte anche
le milizie del re Alfonso ricominciarono
la guerra. A Monte Milone si portò il
Piccinino, ed, avendo passato il fiume
Potenza, fu quivi colto da Ciarpellione,
uno de' più valenti condottieri d'armi
che si avesse il conte Francesco, e ne
riportò una buona pelata colla prigionia
di molti de' suoi. Si salvò egli miracolosamente,
ritirandosi in una torricella, che
rimase intatta, per non avervi fatto mente
Ciarpellione. Perchè poi gli venne ordine
dal duca di portarsi a Milano, e di fare
intanto tregua col conte Francesco,
eseguì Niccolò il primo comandamento,
ma non già il secondo, avendoglielo impedito
il legato del papa. Però, lasciato
il comando dell'armata a <i>Francesco
Piccinino</i> suo figliuolo, volò in Lombardia.
Trovossi intanto il conte Francesco
in gravi angustie, perchè Sigismondo
Malatesta l'avea tradito con essersi messo
in viaggio colle sue truppe, per andare ad
unirsi con lui, ma con aver poi trovati
de' pretesti per tornarsene a Rimini.
Dall'altro canto, se Francesco Piccinino
univa la sua armata coll'aragonese,
non vedea modo da poter sostenere la
città di Fermo contra di tante forze.
Ora per impedir siffatta unione con quella
gente che avea, prese lo spediente di
andare a visitar esso Francesco Piccinino,
che s'era ben postato a Monte Olmo.
Secondo il Simonetta, era il dì di
venerdì 23 d'agosto, quando gli fu a
fronte, e colle schiere in battaglia l'assalì.
Ma non battono i conti secondo il calendario.
<span class="pagenum" id="Page_1170">[1170]</span>
Negli Annali di Forlì è scritto che
fu il dì 19 d'esso mese <span class="fnote">[Annal. Foroliviens., tom. 22 Rer. Ital.]</span>, e lo stesso
vien confermato dalla Cronica di Rimini <span class="fnote">[Cronica di Rimini, tom. 15 Rer. Ital.]</span>,
e dal Sanuto <span class="fnote">[Sanuto, Istor. Ven., tom. 22 Rer. Ital.]</span>, che per errore
dice di maggio. Nè di ciò si può dubitare,
stante una lettera scritta nel medesimo
dì 19 d'agosto dal conte Francesco
a Bologna, come s'ha dalla Cronica
d'essa città <span class="fnote">[Cronica di Bologna, tom. 18 Rer. Ital.]</span>. In quel conflitto certo
è che segni di gran valore diede Francesco
Piccinino colle sue squadre; ma
egli combatteva con un capitano che in
fatti d'armi fu maraviglioso, nè sapea
esser vinto. Mentre si combatteva, <i>Alessandro
Sforza</i> occupò le tende e il bagaglio
de' nemici; poscia seguitò ad incalzarli
dal suo canto; nel qual tempo il conte
Francesco suo fratello con eguale attenzion
ed ardore facea lo stesso dall'altro.
In somma restò sbaragliato l'esercito di
Francesco Piccinino colla perdita di
quasi tre mila cavalli, ed egli col rifugiarsi
in una palude cercò di salvarsi, ma da
un suo fante tradito fu condotto prigione
al conte Francesco. Ebbero fatica a ridursi
in salvo <i>il cardinal Domenico Capranica</i>
legato del papa, e <i>Malatesta</i> a Cesena.
Nel dì seguente Monte Olmo si rendè
al conte Francesco, ed ivi fu ritrovata gran
copia d'uffiziali e soldati del Piccinino, che
vi si erano rifugiati con assai cavalli e robe
preziose. Ciò fatto, marciò il vittorioso
Sforza a Macerata, e senza fatica se ne impossessò,
siccome ancora di San Severino.
Cingoli volle aspettar la forza prima
di rendersi, e dopo otto giorni se gli sottomise
con altri piccioli luoghi. Intanto
esso conte fece tentar di pace <i>papa Eugenio</i>,
che si trovava allora a Perugia, conturbato
non poco per le di lui vittorie,
dopo aver fulminate le scomuniche nel
precedente maggio contra di lui e di Sigismondo
Malatesta. Alle istanze del conte
diedero maggior polso gli ambasciatori
di Venezia e Firenze, di maniera che
<span class="pagenum" id="Page_1171">[1171]</span>
l'accordo seguì nel dì 10 d'ottobre,
con avere il papa lasciate al medesimo
conte in feudo con titolo di marchese tutte
le terre da lui possedute e ricuperate
prima del dì 15 oppure 18 del mese suddetto.
A riserva d'Osimo, Recanati, Fabriano
ed Ancona, il resto della Marca
ubbidiva ai suoi cenni.
</p>

<p>
Era venuto a Milano <i>Niccolò Piccinino</i>,
chiamatovi, come dissi (non si sa bene
il motivo) dal duca. Non gli si partiva
dal cuore l'affanno per la perdita di Bologna <span class="fnote">[Corio, Istor. di Milano.]</span>,
e per la sconfitta a lui data dal
conte Francesco Sforza. A questi pensieri,
che il laceravano di dentro, si aggiunse
l'altra dolorosa nuova non solo
della rotta di Francesco suo figliuolo,
ma d'esser egli anche caduto prigione
nelle mani dell'emulo ossia nemico
Sforza. Soccombè in fine alla malinconia,
ed, infermatosi, terminò il corso del suo
vivere nel dì 15 oppure 16 d'ottobre <span class="fnote">[Cristoforo da Soldo, Istor. Bresc., tom. 21
Rer. Ital.]</span>:
con che mancò uno de' più insigni generali
d'armata che s'avesse l'Italia, a
cui niun altro si potea anteporre, se non
Francesco Sforza. Nelle spedizioni la sua
attività e prestezza non ebbe pari; ma
egli si prometteva molto della fortuna, e
però azzardava bene spesso nelle sue
imprese: laddove lo Sforza sempre operava
con saviezza, e sapea cedere e
temporeggiare, quando lo richiedeva il
bisogno, nè temerariamente mai procedeva
in ciò che imprendeva. Per la morte
del Piccinino sommamente si afflisse
il duca <i>Filippo Maria</i>, rimasto privo di sì
valente, onorato e fedele capitano; nè
potendo far altro, si rivolse a beneficare
i di lui figliuoli <i>Francesco</i> e <i>Jacopo</i>,
con aver ottenuta la libertà del primo dal
conte Francesco, e con chiamarli amendue
a Milano. Accadde ancora nell'anno
presente <span class="fnote">[Annal. Foroliviens., tom. 22 Rer. Ital. Cronica
di Rimini, tom. 15 Rer. Ital.]</span> la morte di <i>Oddo-Antonio</i>
conte di Montefeltro e d'Urbino, personaggio
<span class="pagenum" id="Page_1172">[1172]</span>
di costumi sfrenati e d'insoffribil
lussuria. Per cagione di questi suoi vizii
fu egli nella notte del dì 22 di luglio da
molti congiurati ucciso, e in luogo suo
proclamato signore <i>Federigo</i> suo fratello,
e figliuolo bastardo di <i>Guidantonio</i> già
conte, ancorchè comunemente creduto
fosse figliuolo di <i>Bernardino dalla Carda</i>
degli Ubaldini. Questi, essendo ito a Fermo
per visitare il conte Francesco, stabilì
tosto con esso lui lega difensiva ed
offensiva. Venne a morte anche in quest'anno <span class="fnote">[Cronica di Ferrara, tom. 24 Rer. Ital.]</span>,
nel dì 8 o pure 24 di settembre,
<i>Gian-Francesco da Gonzaga</i> marchese
di Mantova, assai invecchiato, ed ebbe
per successore <i>Lodovico</i> suo figliuolo.
Fu parimente chiamato da Dio a miglior
vita nella città dell'Aquila a dì 20 di
maggio <span class="fnote">[Raynaldus, Annal. Eccles.]</span> frate <i>Bernardino da Siena</i>
dell'ordine de' Minori, celebre missionario
di questi tempi, che per le sue luminose
virtù venne poi aggregato al ruolo
de' santi. Similmente finì di vivere <span class="fnote">[Bonincontrus, Annal., tom. 21 Rer. Ital.]</span>
<i>Leonardo Aretino</i>, segretario della repubblica
fiorentina, uomo celebre allora per
la sua letteratura e perizia della lingua
greca. Si ammalò nel dì 5 d'aprile <span class="fnote">[Giornal. Napolet., tom. 21 Rer. Ital.]</span>
di sì pericolosa malattia <i>Alfonso re</i> di
Aragona e delle Due Sicilie, che corse
in fin voce che era morto. Gran bisbiglio e
movimento fu nei baroni del regno, di
modo tale che guarito il re, ben s'avvide
del poco capitale che potea farsi della
fede de' regnicoli. Diede egli in questo
anno <span class="fnote">[Istoria Napol., tom. 23 Rer. Ital.]</span> per moglie a <i>don Ferdinando</i>
duca di Calabria suo figliuolo <i>Isabella di
Chiaramonte</i>, nipote di <i>Gian Antonio Orsino</i>
principe di Taranto. Maritò eziandio
Maria sua figliuola col marchese <i>Lionello
d'Este</i> signor di Ferrara, Modena e
Reggio. Fu pertanto spedito <i>Borso d'Este</i>
fratello d'esso marchese con due galee
veneziane a levar questa principessa che,
accompagnata dal principe di Salerno,
<span class="pagenum" id="Page_1173">[1173]</span>
arrivò a Ferrara nel dì 24 d'aprile <span class="fnote">[Cronica di Ferrara, tom. 24 Rer. Ital.]</span>.
Memorabil fu la magnificenza di queste
nozze per la quantità delle feste e dei
varii solazzi, che durarono quindici
giorni coll'intervento degli ambasciatori
di tutti i principi d'Italia. Fece guerra in
quest'anno il re Alfonso ad <i>Antonio Santiglia</i>
signore di Cotrone, Catanzaro ed
altri luoghi in Calabria, e gli tolse tutti
quegli Stati. Condiscese anche a far pace
coi Genovesi <span class="fnote">[Giustiniani, Istor. di Genova. Sanuto, Istor.
Ven., tom. 22 Rer. Ital.]</span>, co' quali era in guerra
da gran tempo, e gli obbligò a pagargli
ogni anno a titolo di censo un bacile
d'argento, con accordar loro varii privilegii.
</p>

<hr />
</div>

<div class="chapter">
<h2 class="hidden" id="MCCCCXLV">MCCCCXLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxlv</span>. Indiz. <span class="smcap lowercase">VIII</span>.</td>
  </tr>
  <tr>
    <td><span class="smcap">Eugenio IV</span> papa 15.</td>
  </tr>
  <tr>
    <td><span class="smcap">Federigo III</span> re de' Romani 6.</td>
  </tr>
</table>

<p>
Fra il <i>duca di Milano</i> e <i>Francesco
Sforza</i> suo genero parve nel precedente
anno restituita buona armonia, per
quanto abbiamo veduto. Ma intervenne
accidente che affatto la guastò. Dappoichè
mancò, colla morte di <i>Niccolò Piccinino</i>,
ad esso duca un raro generale delle sue
armi, mise egli il guardo sopra <i>Ciarpellione</i>,
cioè sopra il più accreditato capitano
che si avesse allora Francesco <span class="fnote">[Simonetta, Vita Francisci Sfortiae, lib. 6,
tom. 21 Rer. Ital.]</span>,
e segretamente cominciò a trattare con
lui, per torlo al conte e farlo venire a
Milano. Trapelò questo trattato, e se ne
crucciò forte il conte, il quale, fidandosi
poco del suocero duca, perchè assai ne
conosceva l'umore, temeva anche dei
malanni, se lasciava partire chi era stato
partecipe di tutti i suoi segreti. Fece pertanto
mettere prigione nella fortezza di
Fermo Ciarpellione, e processarlo per varie
sue iniquità <span class="fnote">[Cronica di Rimini, tom. 15 Rer. Ital.]</span>. Dopo di che nel dì 29
di novembre dell'antecedente anno il fece
impiccare, con ispargere voce d'aver
egli macchinato contro la vita del medesimo
<span class="pagenum" id="Page_1174">[1174]</span>
conte. Altamente si chiamò offeso
per questo fatto il duca, e protestò di volersene
vendicare. Francesco di tutto informò
i Veneziani e Fiorentini, a' quali
piacea più di vederlo nemico che amico
del suocero. Si partì ancora dall'amicizia
di esso conte <i>Sigismondo Malatesta</i>
signore di Rimini, tuttochè genero del
medesimo. Vagheggiava egli da gran tempo
Pesaro e Fossombrone, goduti da <i>Galeazzo
Malatesta</i>, cioè da chi era privo di
figliuoli; anzi s'era già provato colla
forza, ma indarno, d'impadronirsene <span class="fnote">[Sanuto, Istor. Ven., tom. 22 Rer. Ital. Cronica
di Ferrara, tom. 24 Rer. Ital.]</span>.
Avvenne che, per interposizione di <i>Federigo
conte d'Urbino</i>, vendè Galeazzo al
<i>conte Francesco</i> essa città di Pesaro per
venti mila fiorini d'oro, con che <i>Alessandro
Sforza</i> fratello del conte sposasse <i>Costanza</i>
sua nipote, e divenisse padrone di
quella città. Fossombrone eziandio fu
venduto al conte Federigo per tredici altri
mila fiorini. Era già per varii motivi
mal soddisfatto lo Sforza di Sigismondo
suo genero, uomo anche per altro conto
di coscienza guasta; e però senza alcun
riguardo verso di lui fece il suo negozio.
Che disdegno e rabbia per questo provasse
Sigismondo, non si può assai dire. Mosse
da lì innanzi cielo e terra contra del
conte Francesco, tanto presso il pontefice,
quanto presso il re Alfonso e il duca di
Milano. Spezialmente questo suo sdegno
piacque al duca, per potere valersi di lui
contra dello Sforza. Ora <i>Filippo Maria</i>
co' suoi maneggi tanto fece, che <i>papa Eugenio
IV</i> prese Sigismondo al suo soldo,
e facendo sperare coll'aiuto proprio e
d'esso signore di Rimini assai facile al
papa il riacquistare Bologna, a poco a
poco accese il fuoco d'una nuova guerra.
Nè penò molto a tirarvi anche il <i>re Alfonso</i>,
perchè la città di Teramo s'era
data al conte Francesco; e <i>Giosia Acquaviva</i>
ed altri del suo regno, ribellatisi a
lui, si erano uniti col medesimo conte.
Mentre questi concerti di guerra si andavano
facendo, uno strepitoso accidente
<span class="pagenum" id="Page_1175">[1175]</span>
avvenne in Bologna <span class="fnote">[Cronica di Bologna, tom. 18 Rer. Ital.]</span>. Era in quella
città in alta stima <i>Annibale de' Bentivogli</i>,
perchè riguardato come glorioso liberatore
della sua patria. Ma la invidia, nata,
per così dire, col mondo, il facea mirar
con occhio bieco da <i>Baldassare da Canedolo</i>,
da' Ghiselieri e da alcuni altri cittadini.
Andò tanto innanzi questa cieca
passione, che costoro determinarono di
levargli la vita. Fu invitato il Bentivoglio
nel dì 24 di giugno, festa di san Giovanni
Batista, da <i>Francesco Ghiselieri</i>, a tenergli
un suo figliuolo al sacro fonte. Finita
la funzione, ed usciti che furono di chiesa,
Baldassare e gli altri congiurati, avventatisi
addosso al Bentivoglio, con varie
ferite lo stesero morto a terra <span class="fnote">[Annales Placentini, tom. 20 Rer. Ital.]</span>. Poscia
andarono in traccia d'alcuni altri amici
di lui, e gli uccisero. Per questa enorme
indegnità si levò a rumore tutto il popolo
contro i micidiarii; diede il sacco alle lor
case e le bruciò. <i>Batista da Canedolo</i>,
benchè non intervenuto a quell'orrido
fatto, indarno fece resistenza all'infuriato
popolo, che trovatolo il tagliò a pezzi <span class="fnote">[Cronica di Rimini, tom. 15 Rer. Ital.]</span>;
e quanti amici de' Canedoli vennero in
mano d'esso popolo, rimasero vittima
del loro furore. Che tal novità fosse fatta
con intelligenza del duca di Milano, si
conobbe tosto, perch'egli si dichiarò protettore
de' Canedoli, e nel dì 26 di giugno
<i>Taliano Furlano</i> capitano d'esso duca,
che stanziava in Romagna con mille
e cinquecento cavalli e cinquecento fanti
ducheschi, entrò tosto nel Bolognese
in aiuto de' Canedoli; ma ritrovatili o
morti o sbandati, da lì a poco cominciò
la guerra al Bolognese, e prese varii luoghi.
Altrettanto ancora fecero <i>Luigi da
San Severino</i> e <i>Carlo da Gonzaga</i>, altri
capitani del medesimo duca. Ora i
Fiorentini, siccome collegati de' Bolognesi,
nel dì 27 di luglio spedirono in
loro aiuto <i>Simonetto</i> con cinquecento
cavalli e ducento fanti. Anche i Veneziani
inviarono colà <i>Taddeo marchese</i> d'Este
<span class="pagenum" id="Page_1176">[1176]</span>
con altra gente. S'ingrossarono intanto
sempre più le milizie del duca di Milano
sul Bolognese, e corsero sino alle porte
della città; ma null'altro di considerabile
accadde in quelle parti nell'anno presente,
fuorchè la presa di alcuni castelli, fra
i quali il più importante fu San Giovanni
in Persiceto, occupato nel dì 9 di settembre
da Luigi da San Severino.
</p>

<p>
Abbiam veduto poco fa rimesso in
grazia di <i>papa Eugenio</i> il conte <i>Francesco
Sforza</i>, e stabilito accordo fra loro.
Pure questo pontefice, quasi che i patti
durar dovessero finchè gli tornava a
conto il non romperli, appena si vide
animato ed assistito dal duca di Milano,
che ripigliò le armi contra di lui,
e seco fu anche il <i>re Alfonso</i>. Ora il
conte <span class="fnote">[Simonetta, Vit. Francisci Sfortiae, lib. 8,
tom. 21 Rer. Ital.]</span>, giacchè Sigismondo signor di
Rimini s'era dichiarato nemico suo, dopo
avere ricevuto da' Fiorentini soccorso
di danaro, andò a mettere l'assedio alla
ricca terra di Meldola, che gli costò
molto tempo e fatica. L'ebbe a forza di
armi nel dì 17 oppure 22 di luglio <span class="fnote">[Annal. Foroliviens., tom. 22 Rer. Ital.]</span>, e
col sacco, crudelmente ad essa dato, si
arricchirono tutti i suoi soldati. Ma nel
dì 10 d'agosto <span class="fnote">[Cronica di Rimini, tom. 15 Rer. Ital.]</span> la città d'Ascoli nella
Marca gli si ribellò, e tagliato a pezzi
<i>Rinaldo Fogliano</i>, fratello uterino del
conte Francesco, si diede al pontefice.
Così, per le forti istanze di Sigismondo,
comparvero dipoi in suo aiuto <i>Taliano
Furlano, Malatesta</i> signor di Cesena ed
altri capitani con ischiere numerose di
cavalleria e fanteria, che seco si unirono.
Finalmente anche il papa e il re Alfonso
mandarono le lor genti nella Marca per
impadronirsene affatto. In mezzo a questi
due fuochi si trovava il conte, e con
forze troppo disuguali. Tuttavia, conoscendo
in maggior pericolo la Marca, lasciata
parte delle sue milizie sotto il comando
di <i>Federigo conte d'Urbino</i>, coll'altra
marciò colà; e all'arrivo suo si
<span class="pagenum" id="Page_1177">[1177]</span>
ritirarono tosto <i>Lodovico patriarca</i> di
Aquileia cardinale legato del papa, e <i>Giovanni
da Ventimiglia</i> generale del re Alfonso.
Ed eccoti arrivare in essa Marca
anche <i>Taliano</i>, creato generale dal duca
di Milano, con <i>Sigismondo Malatesta</i>, con
<i>Malatesta</i> signor di Cesena ed altri capitani,
che cominciò a strignere dall'una
parte lo Sforza, e cercava le vie di
unirsi dall'altra alle soldatesche del papa
e del re. Intanto nel dì 15 d'ottobre
Rocca Contrada, una delle migliori fortezze
che si avesse il conte in quelle contrade,
ribellatasi, venne in mano di Sigismondo,
ossia del pontefice. Il perchè,
peggiorando ogni dì più gl'interessi del
conte, prese questi il partito di salvar la
gente con ridursi di nuovo a Pesaro, dove
avea lasciata Bianca Visconte sua moglie.
Raccomandate adunque ad <i>Alessandro</i>
suo fratello le città di Fermo e di Jesi,
che restavano a lui ubbidienti, sen venne
sul territorio d'Urbino, da dove col conte
Federigo fece guerra a Sigismondo Malatesta,
togliendo a lui alcune castella.
Ma nel dì 26 di novembre il popolo di
Fermo, avendo prese l'armi, ne cacciò
il presidio del conte, e si sottomise alle
armi del papa; e da lì a qualche tempo
si rendè loro anche la rocca appellata il
Girofalco venduta da Alessandro Sforza,
per non poterla sostenere. Sicchè la sola
città di Jesi restò in potere del conte, con
essersi perdute tutte le altre terre. Nel
dì 12 di marzo di quest'anno passò all'altra
vita <span class="fnote">[Benvenuto da S. Giorgio, Istor. del Monferrato,
tom. 23 Rer. Ital.]</span> <i>Gian-Giacomo marchese</i>
di Monferrato, e i suoi Stati pervennero
al marchese <i>Giovanni</i> suo primogenito.
Un altro suo figliuolo appellato <i>Guglielmo</i>,
condottier d'armi in questi tempi, era
al servigio del duca di Milano.
</p>

<p>
<span class="pagenum" id="Page_1178">[1178]</span>
</p>

<hr />
</div>

<div class="chapter">
<h2 class="hidden" id="MCCCCXLVI">MCCCCXLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxlvi</span>. Indiz. <span class="smcap lowercase">IX</span>.</td>
  </tr>
  <tr>
    <td><span class="smcap">Eugenio IV</span> papa 16.</td>
  </tr>
  <tr>
    <td><span class="smcap">Federigo III</span> re de' Romani 7.</td>
  </tr>
</table>

<p>
Fulminò di nuovo in quest'anno nei
mesi di aprile e di luglio le scomuniche
<i>papa Eugenio</i> contra del conte <i>Francesco
Sforza</i> e di tutti i suoi seguaci <span class="fnote">[Raynaldus, Annal. Eccl.]</span>. E per
vendicarsi de' Fiorentini, che colla profusione
di molto danaro cagione erano
che esso conte non andasse a gambe
levate, intavolò un trattato col re Alfonso
per muoverlo contra di loro, siccome
poi fece nell'anno seguente. Intanto
il conte era confortato da <i>Cosimo
de Medici</i>, e da alcuni cardinali e baroni
romani a marciare alla volta di Roma
coll'armi sue, perchè avrebbe facilmente
indotto per forza il pontefice ad un buon
accordo <span class="fnote">[Neri Capponi, Comment., tom. 18 Rer. Ital.
Simonetta, Vit. Francisci Sfortiae, lib. 8, tom. 21
Rer. Ital.]</span>. Gli promettevano ancora
la ribellione di Todi, Narni e di Orvieto,
con altri aderenti. Ma egli pensò a mettersi
in viaggio, ed ancorchè si movesse
sul fine di maggio per passare colà, ed
arrivasse fino a Montefiascone e a Viterbo,
pure per mancanza di vettovaglie,
e perchè Todi ed Orvieto non corrisposero
alle speranze dategli, gli convenne
tornare indietro. Intanto il papa si provvide
di gente, avendo chiamato in suo
aiuto un corpo di quelle del <i>re Alfonso</i>,
e <i>Taliano Furlano</i> ed altri condottieri,
ch'erano nella Marca. Queste truppe
dipoi, tornato che fu indietro il conte
Francesco, se ne andarono addosso ad
Ancona, città che dianzi avea fatta lega
co' Veneziani, per non venir nelle mani del
papa, e la costrinsero a sottomettersi.
Passarono di poi alla terra della Pergola,
dove era guarnigione di <i>Federigo conte</i>
d'Urbino, e in pochi giorni l'ebbero ubbidiente
ai loro voleri. Andarono poscia
a postarsi solamente circa cinque miglia
lungi dal campo, in cui colle poche
<span class="pagenum" id="Page_1179">[1179]</span>
sue truppe si era fortificato il conte
Francesco su quel di Fossombrone. Trovavasi
allora in Pesaro il conte <i>Alessandro
Sforza</i> fratello del conte Francesco,
e signore di quella città <span class="fnote">[Cronica di Rimini, tom. 15 Rer. Ital.]</span>, e, veggendosi
cinto da ogni intorno dalle armi
nemiche, giudicò meglio, nel dì 25 di
luglio, di venire ad un accordo col <i>cardinale
Lodovico</i> legato del papa: risoluzione,
di cui sommamente il conte Francesco
si dolse, come di fiera ingratitudine,
dacchè egli col suo proprio danaro
avea acquistata quella città al fratello.
Ma Alessandro si scusò colla necessità,
assicurando il conte della sua non interrotta
fedeltà ed amore: in segno di che
mandò Bianca Visconte di lui moglie ad
Urbino, contuttochè se gli opponesse
non poco il cardinale. Fu ridotto in
questi tempi così alle strette il conte
Francesco Sforza, che si vide forzato a
ritirarsi fino alle mura d'Urbino, mancandogli
forze da poter fermare i progressi
delle armi pontificie e duchesche,
che gran guasto davano a quel territorio,
e presero varie terre. Non contento <i>Filippo
Maria</i> duca di Milano della guerra
ch'egli facea nello Stato della Chiesa
contra del conte Francesco suo genero,
si lasciò così trasportare dalla pazza passione,
che, credendo venuto il tempo di
potergli anche togliere Cremona <span class="fnote">[Sanuto, Istor. Venet., tom. 22 Rer. Ital.]</span>,
quantunque città a lui ceduta con titolo
di dote, si mise in punto per eseguir
questa impresa. Era ciò espressamente
contro i capitoli della pace fatta co' Veneziani
e Fiorentini: non importa; sopra
ogni altra riflessione andava lo sregolato
empito dell'odio suo. Però, messo in
piedi un esercito di cinque mila cavalli e
mille fanti sotto il comando di <i>Francesco
Piccinino</i> e di <i>Luigi del Verme</i>, lo spedì,
sul principio di maggio, contro Cremona,
di cui <i>Orlando Pallavicino</i> gli avea
fatto sperar l'acquisto per una segreta
cloaca. Impiegò questa gente alquanto
tempo in prendere Soncino ed altre
<span class="pagenum" id="Page_1180">[1180]</span>
terre del Cremonese: nel qual mentre
i Veneziani, veduta rotta la pace dal non
mai quieto duca, ebbero tempo di potere
spignere qualche soccorso d'armati in
Cremona. Arrivato colà il Piccinino, vi
trovò, più di quel che credeva, gente
disposta alla difesa; laonde si accampò
intorno ad essa città, sperando di costringerla
colla fame alla resa. In questo
tempo i Veneziani, giacchè con un'ambasciata
non aveano potuto rimuovere il
duca da questo disegno, ordinarono a
<i>Michele Attendolo</i> da Cotignola, lor generale,
di mettere insieme tutta l'armata,
e di marciar contro ai ducheschi. Avea
inoltre spedito il duca, per voglia di togliere
anche Pontremoli al conte suo
genero, <i>Luigi da San Severino</i> e <i>Pietro
Maria Rossi</i>; ma altro non poterono far
questi, che mettere a sacco il paese, perchè
i Fiorentini, coll'inviare per tempo
a quella terra un rinforzo di milizie, la
salvarono. Ridotto a tali termini stava
intanto il <i>conte Francesco</i> nel territorio
d'Urbino, quando avvenne novità che il
fece assai respirare.
</p>

<p>
<i>Guglielmo</i> fratello di <i>Giovanni marchese</i>
di Monferrato dimorava in Castelfranco
del Bolognese con <i>Alberto Pio da
Carpi</i>, e con una brigata di quattrocento
cavalli e di cento fanti in servigio del
duca di Milano <span class="fnote">[Cronica di Bologna, tom. 18 Rer. Ital. Simonetta,
Vit. Francisci Sfortiae, lib. 8, tom. 21
Rer. Ital.]</span>. Perchè passavano
fra lui e <i>Carlo Gonzaga</i> de' disgusti a
motivo di precedenza, si lasciò egli guadagnare
dalle proferte di più lucrosa
condotta che gli fecero i Veneziani e
Bolognesi, e se l'intese con <i>Taddeo marchese</i>
e con <i>Tiberio Brandolino</i> capitani
de' primi. Perciò nella notte del dì 5 di
luglio diede la tenuta di Castelfranco ai
Bolognesi, ed unito con essi e co' Veneziani
nel dì seguente cavalcò a San Giovanni
in Persiceto, nella cui rocca egli
teneva presidio, mentre nella terra alloggiava
Carlo da Gonzaga con un grosso
corpo di gente duchesca. Venuto alle
<span class="pagenum" id="Page_1181">[1181]</span>
mani con esso Gonzaga, lo sconfisse, e
mise a saccomano tutta quella gente di
armi, e prese anche la terra: per la qual
vittoria tornarono poco appresso all'ubbidienza
di Bologna quasi tutte le altre
castella e terre di quel distretto. Parimente
avvenne che i Fiorentini fecero
largo partito a <i>Taliano Furlano</i> generale
del duca di Milano contra di Francesco
Sforza, offerendogli il generalato dell'esercito
loro <span class="fnote">[Cristoforo da Soldo, Istor. Bresc., tom. 21
Rer. Ital. Ammirat., Istor. Fiorentina, lib. 22.]</span>. Fosse accidente, o un
tiro malizioso di essi Fiorentini, si riseppe
il trattato, nè ci volle di più, perchè Taliano,
d'ordine del duca e del cardinale
legato, fosse preso nel mese d'agosto, e
condotto a Rocca Contrada, dove gli fu
recisa la testa. Pel medesimo motivo
ebbe dipoi mozzato il capo anche <i>Jacopo
da Gaibana</i>, altro condottiere d'armi.
Nacquero forti sospetti al duca di Milano
che anche <i>Bartolomeo Coleone</i> suo
condottier d'armi tenesse delle intelligenze
co' Veneziani; e furono questi cagione
ch'egli venisse preso ed inviato
nelle carceri di Monza. Sì fatti accidenti
sconcertarono alquanto i felici andamenti
dell'armata pontificia e duchesca,
la quale intanto faceva alla peggio nel
territorio d'Urbino. Unironsi poi colla
armata veneta le genti d'armi di <i>Taddeo
marchese d'Este</i>, di <i>Tiberto Brandolino</i> e
di <i>Guglielmo</i> di Monferrato <span class="fnote">[Simonetta, Vita Francisci Sfortiae, lib. 8,
tom. 21 Rer. Ital.]</span>; ed allora
fu che <i>Michele</i> da Cotignola generale dei
Veneziani marciò contro l'armata duchesca
accampala intorno a Cremona. Fece
questo esercito non solamente ritornar
molte terre alla divozione del conte
Francesco, ma anche ritirare <i>Francesco
Piccinino</i> dall'assedio di Cremona, con
portarsi a Casalmaggiore, dove fece fabbricare
un Ponte sul Po per aver viveri
e strame dal Parmigiano. Era ivi nel
fiume un mezzano ossia un'isola, dove
la di lui armata si stese, e fortificossi
con bastioni e bombarde. Ora Micheletto
<span class="pagenum" id="Page_1182">[1182]</span>
Attendolo colle sue genti arrivò colà con
pensiero di dar loro la mala Pasqua. Il
Simonetta scrive che ciò avvenne <i>tertio
kalendas octobris</i>, cioè nel dì 29 di settembre.
L'autore degli Annali di Forlì <span class="fnote">[Annales Foroliv., tom. 22 Rer. Ital.]</span>,
nel dì primo di ottobre. Ma Cristoforo
da Soldo <span class="fnote">[Cristoforo da Soldo, Istor. Bresc., tom. 21
Rer. Ital.]</span> e le Croniche di Rimini <span class="fnote">[Cronica di Rimini, tom. 15 Rer. Ital.]</span>
e di Bologna <span class="fnote">[Cronica di Bologna, tom. 18 Rer. Ital.]</span>, e il Rivalta negli Annali
di Piacenza <span class="fnote">[Annales Placent., tom. 20 Rer. Ital.]</span> ci danno quel fatto di
armi nel dì 28 di settembre. Non potendo
le genti venete penetrare i trincieramenti
fatti alla testa del ponte, trovarono
per avventura non essere tanto alta
l'acqua del Po, che non potessero arrivare
al mezzano suddetto, dove, come
in una città, si erano fatti forti i ducheschi.
A quella volta dunque animosamente
s'inviò la cavalleria veneta con
fanti in groppa per l'acqua che arrivava
sino alle selle dei cavalli, ed attaccarono
la mischia con tal bravura, che misero
in poco d'ora i nemici in iscompiglio.
Se ne fuggirono i capitani ducheschi di
là dal Po; ma perchè non v'era se non
il ponte, per cui potesse salvarsi la sconfitta
gente, e questo ancora, per paura
d'essere inseguiti, fu rotto d'ordine di
essi capitani; però la maggior parte di
que' soldati rimase prigioniera colla perdita
di tutto il bagaglio, munizioni e carriaggi,
che fu d'immenso valore. Scrive
Marino Sanuto <span class="fnote">[Sanuto, Istor. Venet., tom. 22 Rer. Ital.]</span> che in sua parte
toccarono a Micheletto generale cavalli
ottocento, a Guglielmo di Monferrato
cento, a Taddeo marchese secento, a
Gentile figliuolo di Gattamelata ottocento,
a Tiberio Brandolino quattrocento, a
Guido Rangone quattrocento, a Cristoforo
da Tolentino e ad altri altra parte,
di maniera che più di quattro mila cavalli
vennero alle lor mani. Gran festa si
fece per così segnalata vittoria in Venezia
e per tutte le terre della repubblica.
</p>

<p>
<span class="pagenum" id="Page_1183">[1183]</span>
</p>

<p>
Or questa gran percossa fece rientrare
in sè stesso il poco saggio duca
di Milano, che nel dì 5 d'ottobre spedì
per un suo messo segreta lettera alla
repubblica veneta chiedendo pace, ed esibendosi
pronto a cedere tutto quanto
egli avea preso nel Cremonese colla giunta
di Crema. Tardò poco a comprendere,
essere bensì in mano d'ognuno il cominciare
una guerra, ma non essere poi così
il finirla. I Veneziani, che avevano il
vento in poppa, e ben conosceano la debolezza,
a cui era ridotto il duca, sprezzata
ogni proposizione d'accordo, ordinarono
al loro generale di proseguire
innanzi. Pertanto egli, dopo aver ricuperato
Soncino, Caravaggio e tutte le castella
del Cremonese, passò il fiume Adda,
e ruppe di nuovo nel dì 6 di novembre <span class="fnote">[Cristoforo da Soldo, Istor. Bresciana, tom. 21
Rer. Ital. Sanuto, Istor. Venet., tom. 22 Rer. Ital.
Simonetta, Vit. Francisci Sfortiae, tom. 21 Rer.
Italic.]</span>
le milizie del duca, che gli
si vollero opporre, con prendere circa secento
cavalli, e far prigioni circa mille e
ducento fanti. Corse dipoi sul Milanese,
saccomanando il paese; ebbe Cassano
colla rocca, e mirabilmente fortificò quella
terra; finalmente andò a quartiere di
inverno. Se stesse bene allora lo sconsigliato
duca, non occorre ch'io ne avvisi
il lettore. Dacchè egli ebbe la fiera sconfitta
di Casalmaggiore, spedì al <i>papa</i> e al
re <i>Alfonso</i> le più calde preghiere per ottener
soccorso. Cominciò ancora con più
e più lettere a pregare il prima tanto
odiato e perseguitato suo genero, cioè
il conte <i>Francesco Sforza</i>, acciocchè non
l'abbandonasse in sì pericolosa congiuntura.
Era sul principio d'ottobre arrivato
ad esso conte un buon rinforzo di milizie,
a lui inviate da' Fiorentini, e ciò
bastò a farlo uscire in campagna contro
le genti pontificie comandate da <i>Lodovico
cardinale</i> e patriarca. Ma, non potendo
mai tirarle a battaglia, imprese lo
assedio di Gradara in quel di Pesaro,
terra forte occupata già da <i>Sigismondo</i>
<span class="pagenum" id="Page_1184">[1184]</span>
signore di Rimini. Nello stesso tempo <i>Alessandro
Sforza</i> signor di Pesaro, per
opera di <i>Federigo conte</i> d'Urbino, rimesso
in grazia del conte Francesco suo fratello,
voltata casacca, ripigliò le armi
contra di Sigismondo e de' pontifizii. Per
mancanza di polvere da fuoco non potè
il conte insignorirsi di Gradara; e perchè
niun soccorso di danaro gli veniva con
tutte le sue istanze nè da Venezia nè da
Firenze, si ritirò in fine a Pesaro a dar
riposo alle sue troppo stanche genti. Intanto
<i>papa Eugenio</i>, il <i>re Alfonso</i> e <i>Sigismondo
Malatesta</i>, avendo consentito il
conte ad una tregua (per cui entrarono
in grande sospetto di lui i Veneziani),
spedirono circa quattromila cavalli in aiuto
del duca di Milano nel mese di dicembre.
<i>Cesare da Martinengo</i>, uno dei
caporali di questa gente posta a svernare
sul Parmigiano <span class="fnote">[Cronica di Bologna, tom. 18 Rer. Ital.]</span>, abbagliato dalla
fortuna de' Veneziani, passò dipoi nel
febbraio susseguente, se non prima, colle
sue schiere al loro servigio. Altrettanto
fece colle sue anche <i>Rinaldo da Montalbotto</i>.
</p>

<hr />
</div>

<div class="chapter">
<h2 class="hidden" id="MCCCCXLVII">MCCCCXLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxlvii</span>. Indiz. <span class="smcap lowercase">X</span>.</td>
  </tr>
  <tr>
    <td><span class="smcap">Niccolò V</span> papa 1.</td>
  </tr>
  <tr>
    <td><span class="smcap">Federigo III</span> re de' Romani 8.</td>
  </tr>
</table>

<p>
Avea fin qui menata sua vita, pien di
pensieri di guerra, e tormentato da affanni
per cagion dello scisma di Basilea,
il <i>pontefice Eugenio IV</i>, quando Iddio il
chiamò a sè nel dì 23 di febbraio in Roma <span class="fnote">[Petroni, Istor., tom. 24 Rer. Ital. Vita
Eugenii IV, P. II, tom. 3 Rer. Ital.]</span>,
città da lui beneficata dopo il suo
ritorno colà, perchè vi ristorò le principali
chiese che erano in rovina, vi mantenne
buona pace e giustizia, e la sua
mano era sempre aperta alle indigenze
de' poveri. Fu pontefice di rare qualità;
e benchè alquanto sfortunato negli affari
sì spirituali che temporali, pure di
gran cose operò sì nell'una che nell'altra
parte. Memorabile restò la sua
<span class="pagenum" id="Page_1185">[1185]</span>
ricordanza, per aver uniti alla Chiesa cattolica
i Greci, i Maroniti ed altre nazioni
cristiane d'Oriente, e tentato di unire
insino gli Etiopi. Eppure ebbe la disgrazia
di lasciar la Chiesa latina in disordine
per lo scisma nato in Basilea. Fu uomo
di testa dura e di raggiri politici; nè alcun
menomo eccesso si mirò in lui per
ingrandire i suoi parenti, come ebbero
in uso altri suoi predecessori. Tutto il
suo studio era in conservare o ricuperare
gli Stati della Chiesa romana: nel
che impiegò molti tesori; ed ebbe anche
singolar premura per reprimere la sempre
più crescente baldanza e potenza dei
Turchi: nel che profittò poco per la disunione
e guerre delle potenze cristiane.
Entrati i cardinali nel conclave, ed accordatisi
nel dì 5 di marzo, elessero
Tommaso da Sarzana, vescovo di Bologna,
creato cardinale da Eugenio nell'anno
precedente. Di bassa nascita era egli;
ma questo immaginario difetto era senza
paragone compensato dalle mirabili sue
belle doti sì d'animo che d'ingegno, e
dal suo universal sapere; di modo che
personaggio non si potea scegliere più degno
e più atto al pontificato di lui. Prese
egli il nome di <i>Niccolò V</i>, e nel dì 18
d'esso mese fu solennemente coronato.
Appena era mancato di vita papa Eugenio,
che il <i>re Alfonso</i>, sotto pretesto di
vegliare alla sicurezza di Roma, sen venne
a Tivoli <span class="fnote">[Raynaldus, Annal. Eccles.]</span>, e quivi si piantò. Una
delle prime cure del novello pontefice fu
quella di fare sloggiare di là il re, e di
estinguere lo scisma dell'<i>antipapa Amedeo</i>
di Savoia: al qual fine impegnò <i>Carlo
re di Francia</i>, promettendogli di confiscare
tutti gli Stati d'esso Amedeo, se
non ubbidiva, per concederli al medesimo
re. Adoperossi per ricuperare affatto
la marca di Ancona <span class="fnote">[Simonetta, Vita Francisci Sfortiae, tom. 21
Rer. Ital.]</span>. Quivi non
riteneva più il conte <i>Francesco Sforza</i>,
se non la città di Jesi, che gli era sempre
stata fedele. Le premure del duca di
<span class="pagenum" id="Page_1186">[1186]</span>
Milano, angustiato in questi tempi fieramente
dai Veneziani, fecero mutar massime
al medesimo conte e al re Alfonso,
perchè il duca, trovandosi in grave pericolo,
implorava quotidianamente il soccorso
del genero. Però non fu difficile il
tirare in fine ad un accordo il conte, che
in sì urgente congiuntura si trovava necessitoso
di pecunia. Trentacinque mila
fiorini d'oro, ben pagati al conte, l'indussero
a rilasciar quella città al pontefice,
e a richiamarne la sua guarnigione.
Similmente non tardò esso papa, siccome
di genio pacifico, ad interporsi tosto
per ismorzare il terribile incendio di
guerra nato in Lombardia fra i Veneziani
e il duca di Milano; ma cotali accidenti
occorsero dipoi, che restarono vani
tutti i paterni desiderii e disegni del
buon pontefice.
</p>

<p>
La prosperità delle armi venete, che,
dopo aver fabbricato un ponte sull'Adda,
non trovavano ritegno alcuno, e portavano
le desolazione sino ai borghi di Milano,
avea messo in tal costernazione lo
animo del poco saggio duca <i>Filippo Maria</i>,
che a mani giunte non cessava di
raccomandarsi al <i>re Alfonso</i>, a <i>papa Eugenio</i>
allora vivente e a' <i>Fiorentini</i>. Ricorse
fino al re di Francia, con esibirsi
di restituire al duca d'Orleans la città
d'Asti. Ma le sue maggiori speranze erano
riposte nel credito e nel valore del
conte <i>Francesco Sforza</i>, cioè in quel medesimo
ch'egli sì lungamente avea perseguitato,
e ridotto, co' suoi maligni maneggi,
e colle armi e co' danari, a perdere
l'intera marca d'Ancona, e con
volerlo anche spogliare di Cremona. A
lui lettere, a lui messi andavano di tanto
in tanto, pregandolo e scongiurandolo di
soccorso, e sollecitandolo a venire, senza
lasciar indietro offerta e promessa alcuna
che il potesse muovere, e soprattutto mettendogli
davanti la succession de' suoi Stati.
Perchè a questi andamenti teneano ben
l'occhio aperto i Veneziani, anch'essi gli
inviarono <i>Pasquale Malipieri</i> per tenerlo
saldo nella lor lega, con fargli anche
<span class="pagenum" id="Page_1187">[1187]</span>
essi delle larghe esibizioni. E perciocchè
il conte non dava categoriche risposte, si
avvidero ben per tempo que' saggi signori
ch'egli era per anteporre alla loro
antica amicizia la nuova riconciliazione
col suocero <span class="fnote">[Cristoforo da Soldo, Istoria Bresciana,
tom. 21 Rer. Italic. Corio, Istor. di Milano.]</span>. Presero dunque
la risoluzione di non aspettare ch'egli
si dichiarasse, e di torgli intanto Cremona,
se veniva lor fatto. Ordinato prima
un trattato con alcuni Guelfi di quella
città. <i>Michele Attendolo</i> lor generale nel
dì 4 di marzo si presentò segretamente
con quattromila cavalli e grossa fanteria
alla porta d'Ognisanti di Cremona, credendosi
di trovarla aperta. Gli andò fallito
il colpo. <i>Foschino Attendolo</i> da Cotignola
governatore, e <i>Giacomazzo da Salerno</i>
capitano de' soldati del conte Francesco
furono tosto in armi, raddoppiarono le
guardie alle porte, alle mura, alle torri,
cosicchè nè i cittadini osarono di far movimento;
e i Veneziani, dopo avere scoperto
il loro buon animo, si ritirarono
colla bocca asciutta. Questo tentativo,
oltre ad altri motivi che aveva il conte
Francesco d'essere poco contento dei
Veneziani, per averlo essi abbandonato
nelle passate sue disavventure, e la segreta
inclinazione da lui ben capita dei
Fiorentini <span class="fnote">[Ammirati, Istor. Fiorent., lib. 22.]</span>, a' quali non piaceva che
i Veneziani s'ingrandissero di troppo col
mettere il duca in camicia, servì a lui di
scusa per istrignere il trattato col suocero,
a condizione che gli fosse pagato
annualmente tanto di salario, quanto gli
davano i Veneziani, ascendente a ducento
quattro mila fiorini d'oro; e che gli
fosse dato col titolo l'autorità di generale
d'armata per tutti i di lui Stati. Pertanto
alcune somme di danaro gli furono
mandate da Milano, altre pagate in
Roma: col quale rinforzo cominciò a
mettere in ordine e ad accrescere le sue
truppe. Ma mentre si crede di marciare
a dirittura a Milano, alcuni de' cortigiani
del duca, e i due Piccinini <i>Francesco</i>
<span class="pagenum" id="Page_1188">[1188]</span>
e <i>Jacopo</i>, invidiosi dell'innalzamento del
conte, sparsero tai semi di diffidenza nel
debolissimo duca, che più danaro non
corse; e il duca andava ordinando al
conte di passare o nel Padovano o nel
Veronese, a motivo di fare una diversione,
dando con ciò assai a conoscere di
non volerlo in sua casa: tutti imbrogli
che ritardarono la mossa del conte, e
maravigliosamente giovarono ai Veneziani
per tentar cose maggiori contra
del duca. Venne l'armata loro pel ponte
di Cassano nel cuore del Milanese, scorse
tutta la Martesana, e andò finalmente
ad accamparsi sotto a Milano, per le speranze
date da alcuni di que' cittadini al
general veneziano d'introdurlo a tradimento
in quella città. Chiarito Micheletto,
esser quelle parole vane, passò alle
parti del monte di Brianza <span class="fnote">[Cristoforo da Soldo, Istoria Bresciana,
tom. 21 Rer. Ital.]</span>, dove sconfisse
Francesco Piccinino, ed altri capitani
milanesi e le loro brigate. Mise dipoi
l'assedio al forte castello di Lecco,
dove spese circa quaranta giorni, con istrage
e grave incomodo di sua gente,
senza poterlo far piegare alla resa.
</p>

<p>
Conosceva intanto ogni di più il duca
l'infelice suo stato, e l'imminente pericolo
suo, ma ricercato e voluto; nè esservi
altra speranza che l'aiuto del genero
Sforza. Pertanto gli spedì affrettandolo
a venire, e pregò il papa e il re Alfonso
di provvederlo di danaro. Altro
non fecero essi, se non ciò che s'è detto
di sopra, dell'avere carpito dalle mani
del conte la città di Jesi per la somma
già accennata di danaro, con cui egli allestì
la sua armata, e da Pesaro si mise
in viaggio nel dì 9 d'agosto <span class="fnote">[Cronica di Rimini, tom. 15 Rer. Ital.]</span>. Aveva
egli dianzi, nel dì 11 di marzo, insieme
col <i>conte Federigo</i> d'Urbino fatto
tregua con <i>Sigismondo</i> signor di Rimini,
e con <i>Malatesta</i> Novello da Cesena di lui
fratello. Consisteva l'esercito del conte
in quattro mila cavalli e due mila fanti,
co' quali venne a riposarsi alquanto a
<span class="pagenum" id="Page_1189">[1189]</span>
Cotignola. Ma eccoti un improvviso cambiamento
di scena. Circa il dì 7 d'esso
mese d'agosto cadde infermo <i>Filippo
Maria Visconte</i> duca di Milano, e nel dì
13 diede compimento alla vita presente
nel castello di porta Zobbia, senza lasciar
dopo di sè prole maschile. Portato il suo
corpo con poca pompa al duomo, potè
allora quel popolo mirarlo morto, dopo
averlo potuto vedere sì poco quando era
in vita. Fu creduto che gli affanni e pericoli
ne' quali si trovava involto, e ch'egli
s'era colla sua balordaggine tirati addosso,
il conducessero al sepolcro. S'egli avesse
saputo prevalersi del regalo che la fortuna
gli avea fatto di un genero, qual
era il conte <i>Francesco Sforza</i>, cioè del
miglior capitano che fosse allora in Italia,
e fors'anche in Europa, poteva egli
sperare di atterrar tutti i suoi nemici.
Con fare sì scioccamente tutto il contrario,
s'era ridotto alla vigilia di perdere
colla riputazione anche tutti i suoi Stati.
E qual fosse l'animo suo verso Bianca
sua figliuola e verso il conte Francesco
suo genero, che solo veniva per assistergli
in sì grave urgenza, si diede ancora a
conoscere nel fine di sua vita, se pure è
vero ch'egli dichiarasse erede de' suoi
Stati non già il conte Francesco Sforza,
ma bensì <i>Alfonso re</i> d'Aragona e delle
Due Sicilie <span class="fnote">[Bonincontrus, Annal., tom. 21 Rer. Ital.]</span>, i cui uffiziali certo è che
presero tosto il possesso del castello di
Milano e della rocchetta. Dimorava il
conte in Cotignola, quando nel dì 15 di
agosto da <i>Lionello d'Este</i> marchese di
Ferrara gli giunse segreto avviso della
morte del duca: colpo che stranamente
sconcertò le sue misure. Crebbe molto
più la costernazione sua dacchè intese
che il popolo di Milano, troppo stanco e
disgustato del gravoso governo del duca
defunto, avea gridato: <i>Viva la libertà</i>, e
presa la risoluzione di reggersi a repubblica.
Oltre a ciò, poteano pretendere quegli
Stati il re Alfonso in vigore del testamento
suddetto, se pur fu vero; e <i>Carlo
duca d'Orleans</i>, per ragione di <i>Valentina
<span class="pagenum" id="Page_1190">[1190]</span>
Visconte</i>. Quel che era più, con tante forze
si trovavano i Veneziani addosso allo
Stato di Milano, senza che egli avesse nè
danaro nè gente bastante a far grandi
imprese. Oh qui sì che v'era bisogno
d'ingegno. Contuttociò nel dì seguente
marciò alla volta del Parmigiano, per
quivi meglio considerare qual piega prendessero
le cose, e qual volto mostrasse
la fortuna a' suoi interessi in una sì strepitosa
mutazion di cose.
</p>

<p>
Incredibile allora fu la rivoluzion
dello Stato di Milano; tutto si riempiè
di sedizioni, ed ognuno prese l'armi <span class="fnote">[Platina, Histor. Mant., lib. 6.]</span>.
Como, Alessandria e Novara aderirono
alla repubblica milanese. Pavia si rimise
in libertà senza voler dipendere da Milano.
Parma si mostrò anch'essa inclinata
al medesimo partito, e diede sol buone
parole al conte Francesco, che tentò di
averla. Anche Tortona negò ubbidienza
ai Milanesi. All'incontro i Veneziani seppero
così ben profittare di quell'universal
disordine, che la città di Lodi loro si
diede. Ebbero poscia il forte castello di
San Colombano, situato tra Lodi e Pavia.
Regnava allora gran discordia fra i cittadini
di Piacenza <span class="fnote">[Ripalta, Hist. Placentin., tom. 20 Rer. Ital.]</span>. Nel loro consiglio
la fazion più potente la vinse, ed avendo
spedito ai Veneziani per sottomettersi
al loro imperio, non durarono fatica ad
ottener quanto desideravano, e con patti
i più vantaggiosi del mondo; per la qual
cosa fecero poi gran festa e falò. Nel dì
20 d'agosto <i>Taddeo marchese</i> d'Este con
mille e cinquecento cavalli veneti prese
il possesso di Piacenza, e nel dì 22 arrivò
colà con più gente <i>Jacopo Antonio Marcello</i>
provveditore de' Veneziani. Intanto
i Milanesi tutti d'accordo, con avere per
loro capi <i>Antonio Trivulzio, Teodoro Bossio,
Giorgio Lampugnano</i> ed <i>Innocenzo
Cotta</i> <span class="fnote">[Simonetta, Vit. Francisci Sfortiae, lib. 6,
tom. 21 Rer. Ital. Corio, Istor. di Milano.]</span>, la prima cosa che fecero, fu di
cavar dalle mani degli uffiziali del re Alfonso
il castello e la rocchetta. Col regalo
<span class="pagenum" id="Page_1191">[1191]</span>
di diciassette mila fiorini d'oro ebbero
queste fortezze, e tosto le spianarono
da' fondamenti. L'ambasciata da essi
inviata al campo veneto per ottener pace
e far lega, fu accolta quasi con riso. Si
tenevano allora i Veneziani quasi in pugno
tutta la Lombardia. E però si rivolsero
i Milanesi al conte <i>Francesco Sforza</i>,
che era passato alla sua città di Cremona,
pregandolo di voler assumere la difesa
della lor libertà nella guisa ch'egli
era per servire al defunto duca, offerendogli
il comando della lor armata col titolo
e con gli onori di generale. Non era
lo Sforza solamente insigne per la sua
perizia e bravura nell'armi; possedeva
anche un'ammirabil accortezza nei politici
affari; e però, quantunque gli potesse
parere strano di doversi sottomettere ad
un popolo, per comandare al quale egli
era venuto; pure accettò l'offerta, e si
accordarono le condizioni del suo generalato.
Ebbe anche forza la sua lingua
di trarre nella sua amicizia <i>Francesco</i>
e <i>Jacopo Piccinini</i>, non ostante l'antico
odio che passava fra le loro case e persone.
Ciò fatto, uscì egli in campagna, ed,
unite le sue truppe con quelle de' Milanesi,
alle quali aggiunse ancora <i>Bartolomeo
Coleone</i> fuggito dalle carceri di
Monza dopo la morte del duca, avendolo
affidato e guadagnato al suo servigio,
andò all'assedio del castello di San Colombano.
Mentr'egli quivi dimorava,
erano in continua dissensione i Pavesi,
aspirando alcuni a prendere per loro principe
<i>Lodovico duca</i> di Savoia, altri <i>Giovanni
marchese</i> di Monferrato, ed altri
<i>Lionello d'Este</i> marchese di Ferrara.
Ma non vi mancava il partito di coloro
che anteponevano il darsi al <i>conte Francesco</i>,
padrone di Cremona e sì celebre
nel mestier della guerra, ossia al di lui
figliuolo <i>Galeazzo Maria</i> <span class="fnote">[Sanuto, Istor. Venet., tom. 22 Rer. Ital.]</span>. Volle la fortuna
del conte che si trovasse castellano
in Pavia <i>Matteo Bolognini</i> Bolognese, e
ch'egli per le istanze di Agnese dal Maino,
parente di <i>Bianca Visconte</i>, trattasse segretamente
<span class="pagenum" id="Page_1192">[1192]</span>
di cedere al conte quella fortezza.
Perciò al conte da lì a poco si diedero
la città e cittadella di Pavia, con che
egli assumesse il titolo di conte di Pavia,
nè quel popolo fosse più suggetto a Milano.
Ed ancorchè, presentita cotal intenzione
de' Pavesi, fossero venuti gli ambasciatori
milanesi per lamentarsene, e per
esigere, secondo i patti, che le città prese
dal conte si sottomettessero non a lui
ma alla loro repubblica: tali scuse, belle
parole e promesse sfoderò il conte, che
eglino, benchè mal contenti, se ne tornarono
a Milano, nè credettero ben fatto il
litigar oltre, e molto meno il rompere la
buona armonia col loro generale, giacchè
non riuscì loro con nuova spedizione ai
Veneziani d'indurli a verun accordo.
Trovò lo Sforza nella cittadella di Pavia
danari, gioie, assaissimo grano e sale, e
gran copia d'attrezzi militari, tutto con
gran fedeltà a lui consegnato dal Bolognini.
Nè perdè egli punto di tempo ad
ordinar la fabbrica di quattro galeoni e
di altri legni, col disegno già conceputo
di formar l'assedio di Piacenza. Intanto il
castello di San Colombano, non potendo
più reggere, e disperando il soccorso, se
gli rendè.
</p>

<p>
Sul principio d'ottobre imprese il
conte Francesco l'assedio di Piacenza
per terra <span class="fnote">[Ripalta, Annal. Placent., tom. 20 Rer. Ital.]</span>, assistito nel Po dall'armata
navale, ben provveduta di cannoni e
d'altre macchine militari, e condotta da
<i>Bernardo</i> e <i>Filippo Eustachi</i> da Pavia.
Nell'esercito suo si contavano i due fratelli
Piccinini Francesco e Jacopo, <i>Guidantonio</i>
ossia <i>Guidazzo</i> signor di Faenza,
<i>Carlo da Gonzaga, Alessandro Sforza</i>
suo fratello, il conte <i>Luigi del Verme</i>, il
<i>conte Dolce</i> dall'Anguillara, ed altri valenti
capitani. Alla difesa di Piacenza stavano
<i>Gherardo Dandolo</i> provveditore de' Veneziani,
e <i>Taddeo marchese</i> d'Este lor capitano
con un numeroso presidio. Molti
assalti furono dati a quella città, giocavano
incessantemente le artiglierie; ma
niuna apparenza v'era di superare così
<span class="pagenum" id="Page_1193">[1193]</span>
grande, così popolata e ben difesa città.
I Veneziani, poichè mancava loro maniera
di fare un ponte sul Po, per recar
soccorso alla città suddetta, si accinsero
a fabbricare una potente flotta di galeoni
e d'altri legni da condursi per Po a
quella volta. E intanto <i>Michele Attendolo</i>
lor generale coll'esercito suo dava il
guasto al territorio di Milano, prendendo
anche varie castella, per veder pure di
distorre lo Sforza da quell'assedio. Ma
questi, dopo essere stato circa sei settimane
sotto Piacenza, ed aver fatto coi
suoi grossi cannoni una larga breccia
nelle mura, e fatto cader due torri, determinò
di dare un generale assalto alla
città; e tanto più perchè udiva che si
era già posta in cammino l'armata navale
de' Veneziani per venire a sturbarlo.
Scrive il Simonetta <span class="fnote">[Simonetta, Vit. Francisci Sfortiae, lib. 10,
tom. 21 Rer. Ital.]</span> che il giorno di
sì fiera azione fu <i>ad sextumdecimum kalendas
decembris</i>, cioè nel dì 16 di novembre.
Così pure ha la Cronica Piacentina
del Rivalta <span class="fnote">[Ripalta, Annal. Placent., tom. 20 Rer. Ital.]</span>. Cristoforo da Soldo
dice nel dì 15 di novembre <span class="fnote">[Cristoforo da Soldo, Istor. Bresc., tom. 21
Rer. Ital.]</span>; ma, soggiugnendo
che fu in giovedì, si vede che
quel numero è scorretto, e vuol dire
anch'egli nel dì 16, che cadde in giovedì.
Fierissimo fu quell'assalto, crudelissima
la battaglia, e durò molte ore,
avendo anche i galeoni del conte dalla
parte del Po, che era allora grossissimo,
fatta gran guerra alla città. Finalmente
verso le ore venti il vittorioso esercito
del conte Francesco entrò nella misera,
anzi sopra ogni credere infelicissima città;
imperocchè fu lasciata in preda ai
soldati, e dato il sacco a tutte le case e
chiese; non vi fu salvo l'onore delle
vergini e delle matrone: di modo che non
parvero cristiani, ma turchi coloro che
tante iniquità commisero, colla desolazione
di quella nobil città. E durò questa
barbarie, se crediamo al Ripalta, molto
<span class="pagenum" id="Page_1194">[1194]</span>
tempo, senza che il conte vi mettesse
freno, per quell'empia massima di tener
contente le soldatesche, e di animarle
ad altri simili fatti d'armi. Dieci mila cittadini
rimasero prigionieri, e convenne
riscattarsi a chiunque fu creduto capace
di pagare. Il Simonetta, parziale del conte,
confessa, è vero, le immense iniquità
in tal occasione commesse; ma aggiugne
avere il conte Francesco inviate persone
a salvare i monisteri delle sacre vergini,
ed aver comandato sotto pena della
vita la restituzion delle donne, e fatto
impiccare chi non ubbidì. E veramente
Antonio Ripalta, che si trovò in mezzo
a quell'orrida tragedia, e restò prigione,
neppur egli parla de' monisteri. Perciò
resto io dubbioso se s'abbia a prestar
fede a Cristoforo da Soldo, allorchè
scrive che le monache tutte furono svergognate,
stracciate e malmenate. Con esso
scrittore bresciano non di meno s'accordano
l'autore della Cronica di Bologna <span class="fnote">[Cronica di Bologna, tom. 18 Rer. Ital.]</span>
e lo storico di Rimini <span class="fnote">[Cronica di Rimini, tom. 15 Rer. Ital.]</span>. Si
rifugiarono nella cittadella <i>Gherardo Dandolo</i>
provveditor veneto, <i>Taddeo marchese</i>
ed <i>Alberto Scotto</i> conte di Vigoleno,
con assai loro gente; ma non trovandovi
provvisione di viveri che per due giorni,
non tardarono a rendersi prigionieri, essendo
non di meno riuscito ad Alberto di
fuggirsene, e di arrivar salvo sul Reggiano.
Perchè poi di questa gran perdita fu
incolpato (non so se a ragione o a torto)
esso marchese, rimesso che fu in libertà,
e tornato al campo veneto, nel dì 21 di
giugno dell'anno seguente, d'improvviso
cadde morto, non senza sospetto che gli
fosse stata abbreviata la vita. Scrive santo
Antonino <span class="fnote">[S. Antonin., P. III, tit. 22.]</span>, essersi nell'espugnazione
della città di Piacenza il <i>conte Francesco</i>
trovato in mezzo alla grandine delle
palle e dei sassi nemici, di maniera che
parve prodigioso l'aver egli salvata la
vita. Con questa impresa, che gli fece
grande onore presso i rettori della repubblica
<span class="pagenum" id="Page_1195">[1195]</span>
milanese, terminò egli la campagna
presente, e si ritirò a Cremona, angustiata
non poco sì per terra, come per Po dalle
armi venete.
</p>

<p>
Nè si vuol tacere, che avendo <i>Carlo
duca d'Orleans</i> dopo la morte del duca
<i>Filippo Maria</i>, ricuperata la città d'Asti,
mandò un gran corpo di cavalleria e fanteria,
forse tre mila persone, concedutegli
dal re di Francia sotto il comando di
<i>Rinaldo di Dudresnay</i>. E perch'egli pretendeva
all'eredità del duca defunto, siccome
figliuolo di <i>Valentina Visconti</i>, perciò
questo suo governatore portò la
guerra sull'Alessandrino, prese molte
castella, e si diede ad assediar la terra
del Bosco. Verso la metà d'ottobre fu
colà inviato dai reggenti di Milano <i>Bartolomeo
Coleone</i>, che con circa mille cinquecento
cavalli diede battaglia a quei
Franzesi <span class="fnote">[Cronica di Bologna, tom. 18 Rer. Ital.]</span>, e li mise, nel dì 14 d'ottobre,
in isconfitta, con far prigione lo
stesso lor condottiere Rinaldo; vittoria
non di meno che costò ben cara anche ai
vincitori <span class="fnote">[Simonetta, Vit. Francisci Sfortiae, lib. 10,
tom. 21 Rer. Ital.]</span>. E gli Alessandrini, perchè
i Franzesi non aveano dato quartiere alla
lor gente, trucidarono poi quanti d'essi
aveano fatti prigioni. Passò dipoi Bartolomeo
a Tortona, e costrinse quel popolo
a prestare ubbidienza a Milano. Non fu
esente in quest'anno da novità la sempre
inquieta città di Genova <span class="fnote">[Giustiniani, Istoria di Genova, lib. 5.]</span>. V'era
doge <i>Raffaello Adorno</i>. Ad istanza di molti
suoi emuli rinunziò egli il governo nel
dì 4 di gennaio. Venne sostituito a lui
<i>Barnaba Adorno</i>, ma per pochi giorni,
perchè nel dì 30 d'esso mese entrato in
Genova <i>Giano da Campofregoso</i>, benchè
con poca gente, ebbe tal senno e forza,
che, detronizzato Barnaba, si fece proclamar
doge di quella città. L'aiutarono
a questa impresa i Franzesi, con aver
egli fatto credere loro di rimettere Genova
sotto il loro dominio, ma si trovarono
poi beffati. Soggiacque alla guerra
<span class="pagenum" id="Page_1196">[1196]</span>
in questo anno anche la Toscana. S'era,
mentre vivea il duca Filippo Maria, trattato
non poco di pace in Ferrara colla
mediazione del marchese <i>Lionello</i> d'Este
fra i ministri d'esso duca e del re <i>Alfonso</i>,
e i <i>Veneziani</i> e <i>Fiorentini</i>. Parea condotto
a buon segno il negoziato, quando,
per la morte del duca, avendo i Veneziani
cangiata massima, andò per terra
ogni speranza d'accordo <span class="fnote">[Ammirati, Istor. di Firenze, lib. 22.]</span>. Ora il re
Alfonso, dacchè vide impegnati i Veneziani
nella guerra contro lo Stato di Milano,
ossia per disegno di fare una potente
diversione con assalire i Fiorentini
lor collegati, oppure per voglia d'insignorirsi
della Toscana, all'uscita d'ottobre
con circa quindici mila tra fanti e cavalli
venne in persona contra d'essi Fiorentini,
in aiuto de' quali accorse il <i>conte
Federigo</i> d'Urbino con secento cavalli e
mille fanti <span class="fnote">[Neri Capponi, Comment., tom. 18 Rer. Ital.
Poggius, Histor., lib. 8.]</span>. Per quanto facesse il re
affine di smuovere i Sanesi dalla lor
libertà, o dall'amicizia de' Fiorentini,
altro non potè ottenere che provvisione
di vettovaglie. Entrato in quel di Volterra,
vi prese alcune castella, ed altre nel
Pisano. <i>Simonetto</i>, che dal soldo de' Fiorentini
era passato a quello del re, per
terza ebbe Castiglione della Pescaia,
luogo forte: dopo le quali poche prodezze
il re Alfonso ridusse le sue genti a quartiere,
alloggiandone la maggior parte
nel Patrimonio, ossia negli Stati pontificii.
Tornò Bologna in quest'anno <span class="fnote">[Cronica di Bologna, tom. 18 Rer. Ital.]</span>
all'ubbidienza della Chiesa, perchè i Bolognesi
amavano molto <i>papa Niccolò</i>,
che poco anzi era stato lor vescovo. Ne
riportarono vantaggiosi capitoli. Siccome
già accennai, avea il conte Federigo
d'Urbino comperata la città di Fossombrone,
e pacifico possessor d'essa quivi
signoreggiava <span class="fnote">[Cronica di Rimini, tom. 15 Rer. Ital.]</span>. Per tradimento d'alcuni
di que' cittadini <i>Sigismondo Malatesta</i>
signor di Rimini verso il principio
<span class="pagenum" id="Page_1197">[1197]</span>
di settembre v'entrò dentro, e cominciò
l'assedio della rocca. Ma eccoti giugnere,
nel dì 3 di quel mese, il conte Federigo
con tutte le sue forze, ed attaccar
la battaglia. Fu rotto il signor di Rimini,
e Federigo, per castigo de' traditori, mise
a sacco tutta la città ravvolgendo nel medesimo
eccidio tanto i rei che gl'innocenti.
Nella state dell'anno presente la
peste fece non poca strage nella città di
Venezia <span class="fnote">[Sanuto, Istor. Venet., tom. 22 Rer. Ital.]</span>. Mirabil cosa pare che con
tanto bollore e miscuglio di guerre non
si diffondesse questo malore per tutta
la Lombardia. Ma ne vedremo gli effetti
nell'anno seguente.
</p>

<hr />
</div>

<div class="chapter">
<h2 class="hidden" id="MCCCCXLVIII">MCCCCXLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxlviii</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Niccolò V</span> papa 2.</td>
  </tr>
  <tr>
    <td><span class="smcap">Federigo III</span> re de' Romani 9.</td>
  </tr>
</table>

<p>
Abbondò più che mai di strepitosi
avvenimenti l'anno presente per la guerra
de' Veneziani contra dello Stato di
Milano. Avea quella potente repubblica
sommamente accresciuta di gente la sua
armata di terra, e specialmente colla
giunta di <i>Lodovico da Gonzaga</i> marchese
di Mantova, che in loro aiuto condusse
mille e secento cavalli <span class="fnote">[Simonetta, Vit. Francisci Sfortiae, lib. II,
tom. 21 Rer. Ital.]</span>. Teneva inoltre
a Casalmaggiore una formidabil flotta
sul Po, da cui veniva stretta e continuamente
infestata la città di Cremona.
Riuscì ai lor maneggi di staccare da' Milanesi
<i>Bartolomeo Coleone</i> di Bergamo.
Se ne fuggì egli nel dì 15 di giugno con
circa mille e cinquecento cavalli, e andò
a rinforzare l'esercito veneto. Dall'altra
parte il conte <i>Francesco Sforza</i> provava
non pochi affanni, perchè dovea dipendere
dal provvedimento e dalle risoluzioni
del governo repubblicano de' Milanesi,
che erano fra loro discordi. Sotto
mano ancora i due figliuoli di Niccolò
Piccinino <i>Francesco</i> e <i>Jacopo</i>, sì per
l'odio antico, come per l'invidia presente,
attraversavano tutti i suoi disegni,
<span class="pagenum" id="Page_1198">[1198]</span>
consigliando specialmente il governo di
Milano di accordarsi co' Veneziani e di
far pace. Infatti più e più ambasciatori
furono spediti da Milano a tentar di
questo i Veneziani. Ma in Venezia il medesimo
chiedere pace facea crescere la
altura e le pretensioni di quel senato.
Tuttavia si sarebbono indotti i Milanesi
ad ingoiar delle pillole amare, purchè
seguisse accordo; tanta paura e diffidenza
cacciavano loro addosso i malevoli
del conte Francesco, con far credere
ch'egli facesse la guerra col danaro di
Milano, per sottomettere poi Milano a sè
stesso. In somma si sarebbe probabilmente
conchiusa pace (benchè Cristoforo
da Soldo <span class="fnote">[Cristoforo da Soldo, Ist. Brescian., tom. 21
Rer. Italic.]</span> creda che tutte queste
fossero finzioni), se un dì gli abitanti di
porta Comasina in Milano non avessero
fatta una sollevazione contra chi la proponeva:
laonde fu ripigliata la risoluzione
di continuare la guerra. Uscito in
campagna sul principio di maggio il conte
Francesco, tolse ai nemici Monzanega,
Vallate e Triviglio; e soprattutto fu considerabile
l'acquisto da lui fatto di Cassano,
perchè luogo di molta importanza
pel passaggio dell'Adda. Vennero alle
sue mani anche Melzo e Pandino; e
quantunque Cremona si trovasse in
molte angustie e pericoli per le continue
molestie dell'armata navale de' Veneziani;
pure, premendo più a' Milanesi
Lodi che Cremona, gli convenne passare
coll'esercito sotto quella città. Nulla
quivi avendo fatto, andò a Casalmaggiore,
dove s'era ritirata e fortificata la
suddetta flotta veneta comandata da <i>Andrea
Querino</i> e da <i>Niccolò Trivisano</i>. Nè
perchè venisse a postarsi in quelle vicinanze
<i>Michele Attendolo</i> general veneto
dell'armata di terra, lasciò egli di assalir
la loro flotta. Fece a questo fine
discendere per Po l'armata de' galeoni
pavesi, e dopo aver la notte fatto piantare
dieci cannoni sulla riva del Po, nel
dì 16 di luglio cominciò a far giocare le
<span class="pagenum" id="Page_1199">[1199]</span>
artiglierie, che faceano grande strage dei
Veneziani. Non poteano andar innanzi,
nè retrocedere i galeoni veneti, ed, essendo
durata quella tempesta tutto il dì,
nella notte il Querino, dopo aver fatto
trasportare in Casalmaggiore le armi e
le robe delle navi, con sette galeoni e
una galea se ne fuggì, avendo prima fatto
attaccare il fuoco al resto delle navi: il
che fu una perdita e danno immenso
per li Veneziani. Arrivato a Venezia, fu
messo a riposar ne' camerotti, e condannato
a tre anni di prigionia.
</p>

<p>
Andò poscia, nel dì 29 di luglio, il
conte <i>Francesco</i> all'assedio di Caravaggio,
e furono a vista le due armate nemiche;
anzi vennero a caldissime mischie
nei dì 15 e 30 d'agosto, che costarono
molto sangue all'una e all'altra
parte. Stava forte a cuore a' Veneziani
la conservazione di Caravaggio, oltre al
parer loro di perdere la riputazione, se
lo lasciavano cadere sotto gli occhi della
loro armata, che tra fanti, cavalli e cernide
ascendeva a circa ventiquattro mila
persone. Benchè fossero diversi i pareri
de' capitani, pure, appigliatisi a quello del
conte <i>Tiberto Brandolino</i>, comandarono
al lor generale di venir ad un fatto di
armi. All'alba dunque del dì 15 di settembre
ordinate le schiere, improvvisamente
diedero principio alla zuffa in
tempo che il conte Francesco ascoltava
messa, oppure pranzava. Passata per
una palude molta cavalleria veneta, cioè
per dove non aspettava il conte alcuna
molestia, arrivò sino al di lui padiglione,
e quasi mise in rotta la di lui gente. Ma
si cangiò, dopo gran combattimento, il
viso della fortuna. Due mila cavalli spediti
dal conte per un bosco, nè scoperti,
arrivarono addosso alla retroguardia del
campo veneto, e la sbaragliarono: il
che servì a mettere in fuga il restante
delle loro brigate <span class="fnote">[Simonetta, Vit. Francisci Sfortiae, lib. 13,
tom. 21 Rer. Ital.]</span>. Fu spaventosa
quella sconfitta, e delle più memorabili
<span class="pagenum" id="Page_1200">[1200]</span>
di questo secolo. Di circa dodici mila
cavalli veneti, secondo l'attestato di
Cristoforo da Soldo <span class="fnote">[Cristoforo da Soldo, Istor. Bresc., tom. 21
Rer. Ital.]</span>, appena ne scamparono
mille e cinquecento; gli altri
furono presi. Molto meno è scritto da
altri. Vi rimasero prigionieri <i>Roberto da
Montalbotto</i> condottiere di mille e ducento
cavalli; il <i>conte Guido Rangone</i> da
Modena capitano di settecento cavalli;
<i>Gentile da Lionesso</i> capitano di mille e
settecento cavalli, e i due provveditori
veneti <i>Almorò Donato</i> e <i>Gherardo Dandolo</i>,
dopo la perdita di Piacenza rimesso
in libertà, con una gran torma d'altri
uffiziali, oltre all'acquisto del ricchissimo
bagaglio, per cui arricchì ogni menomo
fantaccino. Questa insigne vittoria
portò lo spavento a tutto il territorio di
Brescia e di Bergamo, di modo che il
conte Francesco, dopo aver preso Caravaggio,
ed essere passato nel dì 20 di
settembre oltre al fiume Oglio, vide portarsi
le chiavi di quasi tutte le castella di
que' due contadi. Perchè ne' patti da lui
stabiliti colla comunità di Milano v'era
che fosse sua Brescia, se per avventura
l'avesse presa, a quella volta marciò
egli, ben sapendo quanto essa fosse mal
provveduta di guarnigione, di viveri e
di fortificazioni. Ma ecco attaccar seco
lite gli ambasciatori di Milano, che volevano
vincere Lodi, e non Brescia. Non
potè egli impedire che i due fratelli Piccinini
con quattro mila cavalli, secondando
le istanze de' Milanesi, e partendosi
da lui, passassero all'assedio di
Lodi. Questa discordia co' Milanesi, i
quali sospettavano, e non a torto, che
il conte pensasse a farsi signor di Milano;
e l'aver egli scoperto ch'essi erano
tornati a trattar di pace co' Veneziani;
coll'aggiugnersi ancora che gli stessi
Veneziani con incredibil prontezza e
spese rimettevano in ordine la loro armata,
ed aveano rinforzati i luoghi forti,
ed aspettavano da' Fiorentini due mila
<span class="pagenum" id="Page_1201">[1201]</span>
cavalli condotti da <i>Sigismondo</i> signor di
Rimini, e mille fanti comandati da <i>Gregorio
da Anghiari</i>: tutto ciò mise a partito
il cervello del conte, uomo di somma
avvedutezza e di rari ripieghi. Mandò
segretamente a proporre accordo a' Veneziani,
e fu non solo ascoltato, perchè
ad essi parea di star male non poco,
dacchè aveano perduto tante terre e
castella del Bresciano e Bergamasco;
ma si concertò anche nel dì 18 di ottobre
(seppur non fu nel dì 19) concordia
e lega fra loro. Doveva il conte restituir
tutti i prigioni e le terre prese
nel Bresciano e Bergamasco. Crema si
doveva cedere ad essi. Tutto il rimanente
dello Stato di Milano avea da essere
dello Sforza, con obbligarsi i Veneziani
d'aiutarlo con gente e danaro a tale
acquisto. La pubblicazione di questo accordo
fece rimaner estatico ognuno. Ma
quando il conte si credea di cominciar
a goderne i primi frutti colla consegna di
Lodi che gli si dovea dare da' Veneziani,
trovò che nel dì innanzi, cioè nel dì 17
di ottobre, quella città s'era renduta a
<i>Francesco Piccinino</i> per ordine della reggenza
di Milano. Se i Veneziani giocassero
netto in tal congiuntura non si sa.
Eseguì bensì prontamente il conte tutto
quanto egli avea promesso, col restituire
ogni terra e prigione. Fuggì da lui in
questi tempi <i>Carlo da Gonzaga</i> con circa
mille e ducento cavalli, e cinquecento
fanti; ma nel dì primo di novembre <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span>
tirò il conte al suo servigio <i>Guglielmo</i>
fratello di <i>Giovanni marchese</i> di Monferrato,
che si obbligò di servirlo con sette
cento lancie da cavalli tre per lancia, in
tutto cavalli due mila e cento, e con
cinque cento fanti per otto mesi. Nella
capitolazione seguita fra loro Francesco
Sforza, secondo l'uso di coloro che
promettono molto per eseguire poscia
poco e nulla, non vi fu condizione che
non accordasse a Guglielmo: cioè di
dargli la città d'Alessandria, e in oltre
<span class="pagenum" id="Page_1202">[1202]</span>
quelle di Torino e d'Ivrea con una gran
copia d'altre terre specificate, se pur
venissero alle mani d'esso conte. <i>Lodovico
duca</i> di Savoia anch'egli in questi
tempi facea guerra allo Stato di Milano,
ed avea occupato varie castella.
</p>

<p>
Quanto alla Toscana, infestata in
quest'anno dall'armi del <i>re Alfonso</i> <span class="fnote">[Neri Capponi, Comment., tom. 18 Rer. Ital.
Ammirat., Ist. di Firenze, lib. 22.]</span>,
i Fiorentini si studiarono di rinforzarsi
col prendere quanta gente poterono al
loro soldo. Fra gli altri a sè tirarono <i>Sigismondo
Malatesta</i> signor di Rimini, uomo
abbondante di valore, ma più di vizii.
Costui s'era acconciato col re Alfonso,
menando seco secento lancie da tre
cavalli per lancia, e quattrocento fanti.
N'avea anche ricavato trenta mila scudi.
Ma, fattegli più vantaggiose offerte dai
Fiorentini, lasciando burlato il re, si ridusse
al loro servigio, e per opera loro
si pacificò col <i>conte Federigo</i> d'Urbino
nemico suo. Fu preso anche al loro soldo
<i>Taddeo de' Manfredi</i> da Faenza con
mille e ducento fanti. Morì appunto in
quest'anno, a dì 18 oppure 22 di giugno <span class="fnote">[Annales Foroliviens., tom. 22 Rer. Ital.
Cronica di Rimini, tom. 15 Rer. Ital.]</span>,
<i>Guidantonio</i> ossia <i>Guidazzo</i> suo
padre ai bagni di Petriolo sul Sanese, con
lasciare esso <i>Taddeo</i> ed <i>Astorre</i> ossia <i>Astorgio</i>
figliuoli suoi successori nel dominio.
Faenza pervenne ad Astorgio;
Imola a Taddeo. Ora il re <i>Alfonso</i> andò a
mettere l'assedio alla riguardevole terra
di Piombino, posseduta allora da <i>Rinaldo
Orsino</i> per le ragioni di <i>Caterina da
Appiano</i> sua moglie. Era egli raccomandato
da' Fiorentini, e questi non mancarono
di spedirgli per mare qualche rinforzo
di gente, e di munizioni da bocca
e da guerra. Consumò il re tutta la state
intorno a Piombino <span class="fnote">[Bonincontrus, Annal., tom. 21 Rer. Ital.]</span>, con incredibil
valore difeso da Rinaldo, che specialmente
sostenne un furioso assalto dato
nel settembre a quella terra: finchè la
cattiva aria di quel paese fece tal guerra
<span class="pagenum" id="Page_1203">[1203]</span>
colle malattie alla gente d'esso re, che
fu forzato a levare il campo, e a ritornarsene
a casa; minacciando nondimeno
i Fiorentini di vendicarsi di loro all'anno
nuovo. Attese in quest'anno il pontefice
<i>Niccolò V</i> a rimetter la pace nella
Chiesa di Dio <span class="fnote">[Labbe, Concil., tom. 13.]</span>, e ad estinguere lo
scisma d'<i>Amedeo</i> ossia di <i>Felice V antipapa</i>.
La Germania, lasciata andare la
neutralità, rendè ubbidienza al legittimo
pastore della greggia di Cristo; e <i>Carlo VII
re</i> di Francia, vigorosamente entrato nell'affare
della pace della Chiesa, ridusse
a buon termine le cose; tanto che nell'anno
seguente vedremo composte le
differenze tutte. Nel presente, a dì 4 di
agosto, <span class="fnote">[Annales Foroliviens., tom. 22 Rer. Ital.
Cronica di Ferrara, tom. 24 Rer. Italic.]</span> <i>Antonio degli Ordelaffi</i> signore
di Forlì compiè il corso di sua vita,
e gli succederono nella signoria <i>Cecco</i>
e <i>Pino</i> suoi figliuoli. Era afflitta in questi
tempi la loro città dalla peste, che portò
al sepolcro circa sei mila persone. In altre
città d'Italia lo stesso malore si provò
con grande mortalità di persone. Ci
richiama di nuovo il conte <i>Francesco
Sforza</i>, colle cui imprese voglio terminar
l'anno presente. Non volea egli mai perdere
tempo, e sapea secondare il buon
volto della fortuna. Dacchè dunque fu
accordato co' Veneziani, ed ebbe fatta
una spedizione a Firenze, a Venezia e a
<i>Lionello Estense</i> per aver soccorso di
danari, s'inviò verso Piacenza, con far
calare per Po nello stesso tempo i galeoni
di Pavia. Avvegnachè i Piacentini fossero
ben ricordevoli dell'infinito danno
recalo loro nel precedente anno, pure
non mancò fra loro chi consigliò di
prenderlo per padrone; e a questo consiglio
diede maggior peso la di lui armata
di terra e del Po <span class="fnote">[Annales Placentini, tom. 20 Rer. Italic.]</span>. Gli spedirono
dunque di concorde volere ambasciatori;
ed egli, nel dì 23 d'ottobre, v'entrò, con
far grandi carezze a quel popolo, esentarlo
per quattro anni da ogni tributo e
<span class="pagenum" id="Page_1204">[1204]</span>
gravezza, e concedere a chiunque era
bandito il ritorno alla patria, fra' quali
fu <i>Alberto Scotto</i> conte di Vigoleno. Passò
dipoi la Sforza a Novara, e, nel dì 20 di
dicembre, quella città gli presentò le
chiavi <span class="fnote">[Simonetta, Vita Francisci Sfortiae, lib. 15,
tom. 21 Rer. Ital.]</span>. Nè terminò il presente anno
che anche Alessandria se gli diede con
tutte le sue castella. L'acquisto di Piacenza,
dove il <i>conte Luigi del Verme</i> possedeva
molte castella e beni, servì a maggiormente
assodarlo colle sue truppe nel
servigio del conte. E in vigore poi della
convenzione stabilita da <i>Guglielmo di
Monferrato</i>, lo Sforza, benchè contro
cuore, gli diede il possesso d'Alessandria,
a titolo nondimeno di feudo. Benvenuto
da San Giorgio <span class="fnote">[Benvenuto da S. Giorgio, Istoria del Monferrato,
tom. 23 Rer. Ital.]</span> riferisce lo strumento
fatto da quel popolo con esso Guglielmo.
Vennero ancora al servigio dello Sforza
da Milano tre fratelli da San Severino
con circa ottocento cavalli. Per isvernar
le sue milizie, il conte Francesco le ripartì
nel territorio della città di Milano,
dove egli s'era impadronito di Binasco,
Biagrasso, Busto, Legnano, Cantù e di
altre terre. Mancò di vita nel dicembre
di quest'anno <span class="fnote">[Giustiniani, Istor. di Genova, lib. 5.]</span> <i>Giano da Campofregoso</i>
doge di Genova, in cui luogo fu
sostituito Lodovico suo fratello.
</p>

<hr />
</div>

<div class="chapter">
<h2 class="hidden" id="MCCCCXLIX">MCCCCXLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccxlix</span>. Indiz. <span class="smcap lowercase">XII</span>.</td>
  </tr>
  <tr>
    <td><span class="smcap">Niccolò V</span> papa 3.</td>
  </tr>
  <tr>
    <td><span class="smcap">Federigo III</span> re de' Romani 10.</td>
  </tr>
</table>

<p>
Ebbe in quest'anno il buon <i>papa
Niccolò V</i> la consolazione di veder estinto
lo scisma, formato già dai sediziosi prelati
del concilio di Basilea <span class="fnote">[Raynaldus, Annal. Eccl. Labbe, Concil.,
tom. 13.]</span>. Per finir
questa scandalosa briga, la di lui prudenza
non ebbe difficoltà di accordar
vantaggiosa capitolazione all'<i>antipapa
Felice V</i>, concedendogli il cappello cardinalizio,
il grado di legato e vicario in
<span class="pagenum" id="Page_1205">[1205]</span>
tutte le terre del duca di Savoia, e la preminenza
sopra gli altri porporati. Conservò
ancora la lor dignità ad alcuni
cardinali creati da lui, e rimise ne' primieri
onori chiunque nel concilio suddetto
avea offesa la santa Sede romana.
Essendo poi ritornato il non più antipapa
<i>Amedeo</i> al ritiro di Ripaglia, quivi attese
a passare il resto dei suoi giorni in opere
di pietà, finchè, secondo il Guichenone <span class="fnote">[Guichenon, Hist. de la Maison de Savoye,
tom. 1.]</span>,
nel dì 7 di gennaio dell'anno 1451 Dio
il chiamò all'altra vita, mentre egli si
trovava in Ginevra <span class="fnote">[Bonincont., Annal., tom. 21 Rer. Ital.]</span>. Già vivente lui
era succeduto nel ducato di Savoia e principato
del Piemonte <i>Lodovico</i> unico suo
maschio figliuolo. Avea questo novello
duca nelle turbolenze dello Stato di Milano
occupato Romagnano, buona terra
del Novarese <span class="fnote">[Simonetta, Vita Francisci Sfortiae, lib. 15,
tom. 21 Rer. Ital.]</span>; nè avendolo voluto
restituire, il <i>conte Francesco</i> inviò colà il
<i>conte Luigi del Verme</i> con parte del suo
esercito, il quale così ben condusse la
faccenda, che fece prigionieri tutti i Savoiardi
e gli abitanti della terra. Se vollero
la libertà, convenne loro riscattarsi,
e se ne ricavò tal somma di danaro, che
giovò non poco all'armata del conte. Negli
Annali di Piacenza <span class="fnote">[Annales Placentini, tom. 20 Rer. Ital.]</span> è attribuita questa
impresa a <i>Bartolomeo Coleone</i>, inviato
con altri capitani e con molte squadre
d'armati in aiuto del conte Francesco
dai Veneziani. Era lacerata in questi
tempi da gravi dissensioni la città di Milano
per le fazioni contrarie de' Guelfi e
Ghibellini. Coi primi s'era unito <i>Carlo
da Gonzaga</i>, e questi non lasciò indietro
arte e trama alcuna per indurre il popolo
a dargli il principato della città. Ma non
mancavano fautori del <i>conte Francesco</i>,
e n'erano i caporali il <i>conte Vitaliano
Borromeo</i>, <i>Teodoro Bosio</i> e <i>Giorgio Lampugnano</i>.
In sì fatti torbidi, vedendosi <i>Francesco
Piccinino</i> decaduto dalla primiera
autorità, prese la risoluzione di passare
<span class="pagenum" id="Page_1206">[1206]</span>
al servigio di Francesco Sforza, e di
condurvi anche <i>Jacopo</i> suo fratello, il
quale poco prima avea impedito ad <i>Alessandro
Sforza</i> l'acquisto di Parma, il
conte, quantunque, sapesse quanto questi
due fratelli in addietro avessero operato
contra di lui, e che non per elezione, ma
per necessità si gittavano nelle sue braccia,
e qual fosse l'odio antico della lor
casa contro la propria, pure, siccome
uomo che sapea ben maneggiar le carte,
pensando che per qualche tempo gli potevano
esser utili, colle più vistose carezze
gli accettò, promettendo di tenerli
come figliuoli, e promise in moglie a Jacopo
<i>Drusiana</i> sua figliuola naturale, rimasta
poco fa vedova di <i>Giano da Campofregoso</i>
doge di Genova. Gli Annali
Piacentini dicono che i due Piccinini
vennero a lui nel dì 15 di gennaio con
tre mila cavalli e due mila fanti, gagliardo
rinforzo alla di lui armata. Cristoforo
da Soldo <span class="fnote">[Cristoforo da Soldo, Istoria Bresc., tom. 21
Rer. Ital.]</span> ci dà questo fatto al dì 19
di dicembre. Ma non tarderemo a conoscere
qual fosse la loro fede. Sul principio
del suddetto mese di gennaio anche
la città di Tortona con tutto il suo distretto
inalberò le insegne del conte Francesco.
La Storia del Simonetta è difettosa
perchè di rado assegna i tempi delle imprese.
</p>

<p>
Succederono in questi tempi in Milano
non poche crudeltà di <i>Carlo da Gonzaga</i>
e de' Guelfi suoi aderenti, contra di
chi procurava o desiderava di dare la
città allo Sforza. Tagliato fu il capo ad
alcuni nobili, depresso il governo de' Ghibellini,
molti de' quali furono mandati
a' confini; ed altri chi qua e chi là fuggendo
si misero in salvo. Andò tant'oltre
l'odio di costoro contra d'esso Sforza,
che pubblicamente diceano doversi spendere
tutto per non averlo per loro signore;
e che in fine meglio era darsi al demonio
o al Turco, che a lui <span class="fnote">[Simonetta, Vit. Francisci Sfortiae, lib. 17,
tom. 21 Rer. Ital.]</span>. Aveano
<span class="pagenum" id="Page_1207">[1207]</span>
fin qui sostenuta i Parmigiani la loro libertà,
e contuttochè <i>Alessandro Sforza</i>
fratello del conte Francesco, unito con
<i>Pier-Maria de Rossi</i> conte di San Secondo,
gl'inquietasse forte con un corpo di milizie,
e tentasse anche un dì di prendere
la lor città per tradimento (il che costò
la vita a molti di que' cittadini autori del
trattato); nondimeno dacchè il conte
Francesco ebbe invialo colà <i>Bartolomeo
Coleone</i> con due mila cavalli e cinquecento
fanti, cominciarono a sbigottirsi.
Si vollero dare al marchese di Ferrara
<i>Lionello d'Este</i>; ma perchè questi ne fu
dissuaso dai Veneziani, non accudì alla
esibizione. Perciò in fine si diedero nel
mese di febbraio ad Alessandro Sforza,
che ne prese il possesso a nome del fratello.
Per tutto il mese di gennaio avea
il conte Francesco già presa la maggior
parte delle castella del distretto di Milano.
Per isperanza dunque che anche la città
di Milano gli si dovesse rendere, giacchè
non mancavano a lui delle persone benevole
in quella città, determinò di accostarsi
alla medesima e di bloccarla, acciocchè,
se non valeva l'amore e il buon
consiglio, la forza riducesse i suoi avversarli.
Pose a questo fine il campo in più
siti lungi dalla città, per impedire che non
v'entrassero vettovaglie. Nel qual tempo
anche i Veneziani, de' quali dovea essere
la Geradadda e Crema <span class="fnote">[Cristoforo da Soldo, Istoria Bresciana,
tom. 21 Rer. Ital.]</span>, uscirono
in campagna di buon'ora, cioè nel gennaio
dell'anno presente, con sommo aggravio
de' Bresciani, e loro disagio per
la cattiva stagione. Ebbero nel febbraio
Caravaggio ed altri luoghi, e messo poscia
il campo intorno a Crema, dirizzarono
le batterie contra di quella nobil
terra. Avea il conte Francesco anch'egli
durante il verno inviati <i>Francesco Piccinino</i>,
<i>Luigi del Verme</i> ed altri capitani
con un buon corpo d'armati ad assediare
l'insigne terra di Monza. <i>Carlo da Gonzaga</i>,
che faceva allora il generale dei
<span class="pagenum" id="Page_1208">[1208]</span>
Milanesi, fu spedito con soldatesche al
soccorso. Entrò egli una notte senza essere
osservato in Monza, e la mattina seguente
diede loro addosso, in maniera
che li sconfisse, con prendere almen trecento
cavalli, i cannoni e tutto il loro bagaglio.
Fu osservato che <i>Francesco Piccinino</i>
non si volle muovere colle sue truppe
per soccorrere gli assaliti, segno che
egli già ordiva un tradimento. Per tal vittoria
alzarono forte la testa i Milanesi;
e molto più perchè, essendosi collegati con
<i>Lodovico duca</i> di Savoia, era loro data
speranza che calerebbe dalle Alpi un nuvolo
di cavalleria contra dello Sforza.
Venne in fatti l'armata savoiarda, ma
non mirabile, come s'era creduto, contra
Novara <span class="fnote">[Simonetta, Vit. Francisci Sfortiae, lib. 18,
tom. 21 Rer. Ital.]</span>; nè avendo potuto sorprendere
quella città, s'impadronì di quasi
tutte le castella del distretto, commettendo
immense crudeltà e saccheggi. Erano
circa sei mila cavalli. Cristoforo da
Soldo li fa il doppio, secondo le voci
spesso favolose de' tempi di guerra. Contra
di loro il conte Francesco spedì <i>Bartolomeo
Coleone</i>, e si andò badaluccando
fra loro per molti giorni, finchè, passati i
Savoiardi con più di tre mila cavalli ad
assediare Borgo Mainero, Bartolomeo,
benchè inferiore di gente, fu forzato nel
dì 20 d'aprile a prendere battaglia. Fu
questa assai sanguinosa sì per l'una che
per l'altra parte; tuttavia rimasero in fine
sconfitti i Savoiardi con prigionia di mille
cavalli e presa del bagaglio. Bastò questa
vittoria, perchè il duca Lodovico desistesse
dal dar più molestia allo Stato di
Milano.
</p>

<p>
Circa questi tempi il <i>conte Francesco</i>,
venuta già la primavera, era uscito in
campagna, ed avea ordinato a <i>Francesco
Piccinino</i> e a <i>Guglielmo di Monferrato</i> di
tornare all'assedio di Monza. Allora fu
che si palesò l'infedeltà del Piccinino e
di <i>Jacopo</i> suo fratello, perchè amendue,
nel dì 14 oppure 15 di aprile, fatto prima
<span class="pagenum" id="Page_1209">[1209]</span>
segreto accordo colla reggenza di Milano <span class="fnote">[Ripalta, Annal. Placent., tom. 20 Rer. Ital.]</span>,
ed aperte loro le porte di Monza,
con tutte le lor truppe v'entrarono. Ciò
saputo, Guglielmo non tardò a ritirarsi di
là con buon ordine, e a ridursi all'armata
sforzesca. Con tre mila cavalli e mille
fanti passarono dipoi i Piccinini a Milano
con gran festa di quel popolo; e perchè
Crema, assediata dai Veneziani, era oramai
ridotta all'agonia, ebbero ordine di
soccorrerla. Colà s'inviarono essi insieme
con <i>Carlo da Gonzaga</i>, e con tali
forze, che <i>Sigismondo Malatesta</i>, capitano
de' Veneziani a quell'impresa, giudicò
meglio di non aspettarli, e sciolse l'assedio
nel dì 17 oppure 18 d'aprile. Andò
intanto il <i>conte Francesco</i> all'assedio di
Marignano, ed ebbe la terra. Capitolò dipoi
anche la rocca di rendersi nel dì primo
di maggio, se non le fosse venuto soccorso.
Per darglielo uscirono sul fine di
aprile di Milano i due Piccinini e Carlo
da Gonzaga. Oltre alle loro truppe, conducevano
seco venti mila giovani del popolo
milanese, armati di schioppi, armi
per la lor novità allora molto temute.
Ma queste tante migliaia di giovani milanesi
in armi si possono ben credere una
spampanata degli storici adulatori o
poco cauti. Certamente grande era la baldanza
di quest'armata, e si sparse voce
che ascendeva il numero di quelle milizie
a sessanta mila persone. Gli aspettò nondimeno
di piè fermo il conte Francesco,
ed ordinò le sue schiere per ben riceverli,
se aveano voglia di combattere. Ma quelli
non s'inoltrarono, e intanto la rocca di
Marignano venne in potere del conte.
Perchè poi i Vigevaneschi, rinforzati da
mille soldati inviati loro da Milano, mettevano
a sacco e fuoco la Lomellina ed
altre parti del territorio pavese, a quella
volta marciò tosto il conte coll'esercito
suo. Nel viaggio, avvertito che <i>Guglielmo
di Monferrato</i> meditava di abbandonarlo,
siccome disgustato per sospetti che ad
istigazione segreta di esso conte la terra
del Bosco non si volesse rendere a lui
<span class="pagenum" id="Page_1210">[1210]</span>
secondo i patti, il fece ritener prigione
in Pavia, dove per avventura avea chiesta
egli licenza d'andare. Per attestato di
Benvenuto <span class="fnote">[Benvenuto da S. Giorgio. Istoria del Monferrato,
tom. 23 Rer. Ital.]</span>, ciò avvenne nel dì primo
di maggio, o piuttosto, come vuole il Ripalta <span class="fnote">[Ripalta, Annal. Placent., tom. 20 Rer. Ital.]</span>,
nel dì 13 d'esso mese. Fu egli
poscia tenuto nelle carceri di Pavia un
anno e dieci giorni, senza che il conte facesse
per allora novità alcuna per conto
d'Alessandria, anzi egli esortò quei del
Bosco a rendersi a <i>Giovanni marchese di
Monferrato</i> (non so come chiamato <i>Bonifazio</i>
dal Simonetta) fratello d'esso Guglielmo <span class="fnote">[Simonetta, Vit. Francisci Sfortiae, tom. 21
Rer. Ital.]</span>.
Durò qualche tempo l'assedio
di Vigevano, valorosamente difeso dal
presidio e da que' cittadini; ma finalmente
si renderono, dopo aver corso un gran
rischio di essere messi a sacco, nel dì 3
di giugno. Avea inoltre il conte inviato
<i>Alessandro</i> suo fratello ad occupare castello
Arquato, Fiorenzuola ed altri luoghi
che erano de' Piccinini; il che fu eseguito;
ed egli tornò nel territorio di Milano,
e dopo aver preso Varese e la valle
di Lugano nel Comasco, andò sotto a
Lodi cioè nel fine d'agosto. Nel qual
tempo <i>Antonio Crivello</i> castellano di Pizzighittone,
importante fortezza sull'Adda,
gliela diede, somministrandogli anche il
comodo di prendere cinquecento cavalli
e trecento fanti de' Piccinini, che erano
ivi di guarnigione. Ebbe dipoi anche Cassano.
Mancarono di vita per un'epidemia
entrata nell'esercito sforzesco, o per altre
cagioni, in quest'anno varii insigni
condottieri d'armi, cioè <i>Manno Barile</i>, il
<i>conte Luigi del Verme</i>, <i>Roberto da Montealbotto</i>,
<i>Cristoforo da Tolentino</i>, <i>Jacopo
Catalano</i> e il <i>conte Dolce</i> dall'Aguillara.
</p>

<p>
Era sul principio di settembre, quando
<i>Carlo da Gonzaga</i>, uomo di fede sempre
istabile, dopo aver fatto il padrone
di Milano, per disgusto insorto fra lui
e i Piccinini, e molto più per motivo di
<span class="pagenum" id="Page_1211">[1211]</span>
interesse, segretamente trattò accordo
col <i>conte Francesco</i>, promettendo di dargli
la città di Lodi e di Crema. All'incontro
lo Sforza a lui promise Tortona
con altri vantaggi <span class="fnote">[Cristoforo da Soldo, Ist. Bresciana, tom. 21
Rer. Ital.]</span>. Fu eseguito il
trattato nel dì 11 di settembre, con
essere entrate in Lodi le soldatesche del
conte. Fin qui erano camminati i Veneziani
con ottima fede verso lo Sforza,
aiutandolo d'armati e di danaro <span class="fnote">[Ripalta, Histor. Placen., tom. 20 Rer. Ital.]</span>. Ma
avendo avuto ordini replicati <i>Arrigo Panigarola</i>
Milanese mercatante in Venezia
di proporre un aggiustamento, ed avendo
alcuni ministri insinuato a quella repubblica,
che se lasciavano prendere a
questo incomparabil capitano tutto lo
Stato di Milano, andava a rischio l'antica
loro libertà, perchè egli avrebbe anche
voluta dipoi la lor Terra ferma, e niuno
gli avrebbe potuto fare resistenza:
andò tanto inanzi l'istanza de' Milanesi,
e l'apprensione di que' savii signori, che
in questi medesimi tempi spedirono <i>Pasquale
Malipiero</i> ed <i>Orsato Giustiniano</i> ad
intimare al conte che desistesse dall'impresa
di Milano. Ma avendo udito questi
ambasciatori per istrada che il conte si
era impossessato di Lodi, si fermarono,
senza più portarsi ad esporre quell'ambasciata,
per quanto narra Cristoforo da
Soldo. Il Simonetta <span class="fnote">[Simonetta, Vit. Francisci Sfortiae, lib. 21,
tom. 21 Rer. Ital.]</span> scrive che andarono
prima ancora ch'egli s'impadronisse
di Lodi: il che non sembra credibile.
Si può al certo dedurre ch'egli
nulla sapesse dell'intenzione de' Veneziani,
al sapere che trattò onoratamente
coi lor provveditori, affinchè venisse in
lor potere, secondo i patti, Crema, che
Carlo da Gonzaga gli fece avere. Non
sarebbe già egli verisimilmente stato sì
cortese, se mai avesse penetrato ciò che
si tramava contra di lui in Venezia. Stabilito
dunque che ebbero i Veneziani un
accordo co' Milanesi, inviarono al conte,
<span class="pagenum" id="Page_1212">[1212]</span>
facendogli sapere d'essere in concordia
col popolo di Milano, volendo che il conte
ritenesse Novara, Tortona, Alessandria,
Pavia, Parma e Cremona, e che Milano,
restando libero, ritenesse Lodi, Como e
tutto il di qua dall'Adda. In somma l'interesse
fa le leghe, e l'interesse anche le
guasta. Il Simonetta vuole che molto più
tardi i Veneziani si levassero la maschera.
Certo è che il conte, senza punto sgomentarsi
per questo, marciò con tutte le
sue forze da Lodi, e andò ad accamparsi
intorno a Milano, benchè poi, ad istanza
dell'ambasciator veneto, facesse una tregua
di venti giorni, e si allontanasse di
là. Mostrò ancora di voler pace collo
parole, ma il contrario apparve ne' fatti.
Perchè, quantunque avesse inviato a Venezia
<i>Alessandro</i> suo fratello, e questi,
per le minaccie de' Veneziani, avesse sottoscritta
una capitolazione, egli non la
volle ratificare. Passato dunque un certo
tempo, volendo egli piuttosto esporsi ad
ogni pericolo, che cedere al concerto fatto
dai Veneziani e Milanesi già uniti contra di
lui, attese ad affamar Milano, città allora
mal provveduta di viveri, e trattò di pace
con <i>Lodovico duca</i> di Savoia, cedendogli
molle terre e castella da lui occupate in
quel di Pavia, Alessandria e Novara. Lo
strumento d'essa pace fu stipulato nel
dì 20 di gennaio dell'anno seguente. In
questo mentre, avendo <i>Francesco Piccinino</i>
terminata sua vita in Milano, nel
dì 16 d'ottobre, <i>Jacopo</i> suo fratello, che
col tempo si meritò il titolo di Fulmine
della guerra, fu accettato da' Milanesi,
per comandare alle lor armi. Non finì
l'anno presente, che nel dì 28 di dicembre
lo Sforza mise in fuga il medesimo
Jacopo e <i>Sigismondo Malatesta</i> generale
de' Veneziani ne' monti di Brianza <span class="fnote">[Ripalta, Annal. Placent., tom. 20 Rer. Ital.]</span>, e
fece prigione non poca gente e molti loro
uffiziali. Ebbe anche nel dì 13 di dicembre
per danari la fortezza di Trezzo,
acquisto di somma importanza per lui.
Insorse guerra nell'anno presente <span class="fnote">[Sanuto, Istor. Venet., tom. 22 Rer. Ital.]</span> fra
<span class="pagenum" id="Page_1213">[1213]</span>
il <i>re Alfonso</i> e la <i>repubblica di Venezia</i>. La
cagion fu che il re era in collera co' Veneziani
per la guerra da lor fatta allo
Stato di Milano, e bandì da' suoi regni
la loro nazione. Perciò, formata da' Veneziani
un'armata di trenta galee e di
sei navi, questa recò non pochi danni ai
legni d'Alfonso nel porto di Messina e
in Siracusa. Intanto pareva disposto esso
re a venire con un'armata verso Milano.
Entrò nell'anno presente la moria in
Roma <span class="fnote">[Cronica di Rimini, tom. 15 Rer. Ital.]</span>, e cominciò a farvi strage. Per
paura d'essa nel mese di giugno il pontefice
<i>Niccolò V</i> sen venne a Spoleti,
dove diedero fine alla lor vita molti dei
suoi cortigiani. Andò poscia a Tolentino,
e quindi alla santa casa di Loreto, e
finalmente a San Severino. Nel dicembre
ancora di quest'anno si sollevò il popolo
di Camerino diviso in due fazioni. Chi
voleva la Chiesa, chi la casa Varana. In
fine gli ultimi prevalsero.
</p>

<hr />
</div>

<div class="chapter">
<h2 class="hidden" id="MCCCCL">MCCCCL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccl</span>. Indizione <span class="smcap lowercase">XIII</span>.</td>
  </tr>
  <tr>
    <td><span class="smcap">Niccolò V</span> papa 4.</td>
  </tr>
  <tr>
    <td><span class="smcap">Federigo III</span> re de' Romani 11.</td>
  </tr>
</table>

<p>
Avea già il pontefice <i>Niccolò V</i> invitati
i fedeli al sacro giubileo, che in
quest'anno s'avea da tenere in Roma,
e che fu in fatti celebrato con insigne
divozione e concorso di persone da tutti
i regni cristiani, al dispetto della pestilenza
che regnava in Italia <span class="fnote">[Raynaldus, Annal. Eccles. S. Anton., Vita
Nicolai V, P. II, tom. 3 Rer. Ital.]</span>. Dopo il primo
giubileo dell'anno 1300, forse non fu
mai veduto sì gran flusso e riflusso di
gente in Roma, di modo che le strade
maestre d'Italia pareano tante fiere. Accadde
solamente una disavventura, che
in un certo giorno (l'Infessura dice <span class="fnote">[Cristoforo da Soldo, Istor. Bresc., tom. 21
Rer. Ital.]</span>
nel dì 19 di dicembre, e seco s'accorda
l'autore della Cronica di Rimini <span class="fnote">[Infessura, Diar., P. II, tom. 3 Rer. Ital.]</span>) tornando
l'innumerabil popolo dalla benedizione
del papa data in San Pietro, nel
<span class="pagenum" id="Page_1214">[1214]</span>
passare per ponte Santo Angelo, a cagion
dello strepito fatto da una mula, divenne
sì grande la calca, che quivi perirono più
di ducento persone, parte soffocate dalla
folla, e parte cadute nel Tevere: del che
sommamente si afflisse il buon pontefice,
il quale canonizzò in quest'anno <i>Bernardino
da Siena</i>. Di gran tesori lasciò la
pietà de' fedeli in Roma per l'occasione
di questo giubileo, e d'essi poi si servì
il saggio papa, non già a far guerre, ma
bensì a ristorar le chiese, ad aiutare i
poverelli, ed abbellir sempre più la bella
città di Roma. Adoperossi egli ancora
con premura degna del suo sublime e
sacro carattere, affinchè si terminasse
la guerra viva tra il <i>re Alfonso</i> e la <i>repubblica
fiorentina</i> <span class="fnote">[Cronica di Rimini, tom. 15 Rer. Ital.]</span>. Nè andarono a
vuoto i suoi maneggi, essendosi conchiusa
la pace fra loro nel dì 29 di giugno,
per cui fu obbligato <i>Rinaldo Orsino</i> signor
di Piombino, che poi morì in questo
anno di peste, a pagar da lì innanzi
l'annuo tributo di cinquecento fiorini
d'oro ad esso Alfonso. Nel dì 2 di luglio
ebbe anche fine la discordia del medesimo
re coi Veneziani <span class="fnote">[Ammirati, Istor. Fiorent., lib. 22. Giornal.
Napolet., tom. 21 Rer. Ital. Sanuto, Istor. Venet.,
tom. 22 Rer. Ital. Cronica di Ferrara, tom. 24 Rer.
Italic.]</span>, essendosi,
per opera del <i>marchese Lionello</i> signor di
Ferrara, sottoscritta la pace fra loro dai
comuni ambasciatori concorsi alla medesima
città di Ferrara. Contribuirono
molto a farla i cangiamenti delle cose di
Milano, de' quali parlerò fra poco. Sciolto
così il re Alfonso dai pensieri di guerra,
si diede poi tutto ai piaceri, e ad una vita
poco convenevole alla sua saviezza. Fu
questo l'ultimo anno della vita del suddetto
<i>marchese Lionello</i>, essendo egli
stato rapito dalla morte nel dì primo di
ottobre nel suo delizioso palagio di Belriguardo;
principe d'immortale memoria,
perchè, secondo la Cronica di Ferrara,
fu amatore della pace, della giustizia
e della pietà, di vita onestissima, studioso
<span class="pagenum" id="Page_1215">[1215]</span>
delle divine Scritture, liberale massimamente
verso i poveri, nelle avversità
paziente, nelle prosperità moderato, e che
con gran sapienza governò e mantenne
sempre quieti i suoi popoli, di modo che
si meritò il pregiatissimo nome di Padre
della patria. A lui succedette nel dominio
di Ferrara, Modena, Reggio, Rovigo
e Comacchio il <i>marchese Borso</i> suo
fratello, che, quantunque illegittimo, fu
anteposto ad <i>Ercole</i> e <i>Sigismondo</i> suoi
fratelli legittimi. Era generale de' Veneziani
<i>Sigismondo Malatesta</i> signor di
Rimini. Fu cassato in quest'anno pei
suoi demeriti. Fra le altre cose a lui fu
attribuito il rapimento seguito in Verona
di bellissima donna nobile tedesca, che
con accompagnamento degno della sua
condizione passava per quella città andando
al giubileo di Roma. Piuttostochè
consentire alle voglie libidinose di chi la
rapì, si lasciò ella uccidere: caso che
fece gran rumore per tutta Italia. S'egli
veramente fosse reo di tale eccesso non
saprei dirlo, perchè, per quanta inquisizione
ne facessero i savii Veneziani, non
si potè scoprirne l'autore. Certo è che
la voce comune addossò ad esso Malatesta
questa iniquità, e ne parlano fino i
Giornali di Napoli. In sì cattivo concetto
era esso Malatesta, che se non fu, certamente
degno era d'essere creduto reo di
tanta scelleraggine.
</p>

<p>
Per tutto il mese di gennaio e di
buona parte del febbraio dell'anno presente <span class="fnote">[Cristof. da Soldo, Istor. di Brescia, tom. 21
Rer. Ital. Simonetta, Vit. Francisci Sfortiae, lib. 21,
tom. 21 Rer. Ital.]</span>
consisterono le diligenze dello
invitto conte <i>Francesco Sforza</i> in sempre
più angustiare la bloccata città di
Milano, e in ben disporre le cose, acciocchè
l'armata veneta, da cui continuamente
i Milanesi imploravano soccorso,
non giugnesse a condurvi vettovaglie.
Crebbe perciò a dismisura la fame in
quella gran città, con essersi ridotti i poveri
a mangiar cavalli, cani, gatti, sorci,
e in fin l'erbe, cioè ad ingoiare per un
<span class="pagenum" id="Page_1216">[1216]</span>
altro verso la morte, che cercavano dì
fuggire. Se usciva gente per ricoverarsi
altrove, ordine v'era ai capitani dello
Sforza di ricacciar ognuno in città. Intanto
i rettori, con belle speranze di presto
aiuto, lusingavano il languente popolo,
e veramente Sigismondo, generale
allora de' Veneziani, era in qualche movimento
alla volta di Milano. Ma questo
soccorso dovea venire, e mai non
veniva. Però nel dì 23 di febbraio <i>Gasparo
da Vimercato</i> mosse a rumore qualche
cinquecento uomini della plebe, che
con alte grida andarono al pubblico
palazzo, da dove furono respinti. Tornati
colà in maggior numero, ed uscito
<i>Leonardo Veniero</i> ambasciatore de' Veneziani,
che finora avea confortati i Milanesi
a star saldi, con mettersi a sgridare
e minacciare i sediziosi, immediatamente
fu dal furioso popolo tagliato a pezzi <span class="fnote">[Bonincontrus, Annal., tom. 21 Rer. Italic.]</span>.
A questo spettacolo fuggirono tosto i
reggenti; ed essendo restati padroni del
palazzo gli ammutinati, che a vista d'occhio
andavano crescendo, corsero ad
impadronirsi delle porte. Nel seguente
dì 26 di febbraio, raunato in Santa Maria
della Scala il popolo, fu presa la determinazione
di chiamar per loro signore il
<i>conte Francesco Sforza</i>, e gliene fu incontanente
spedito l'avviso a Vimercato, da
dove egli stava in procinto di muoversi
contro l'armata veneta, la quale era in
moto. <i>Jacopo Piccinino</i> colla sua gente
avea preso servigio in quell'esercito, dacchè
vide la rivolta di Milano. Volevano
i primarii cittadini che si stabilisse prima
una capitolazione; ma il conte animato
da' suoi benevoli, senza perdere tempo,
marciò alla volta della città; e benchè
con qualche fatica, pure v'entrò, incontrato
fuori d'essa da copiosissimo popolo,
ed accolto dentro dagli altri, tutti
gridando: <i>Sforza, Sforza, viva il conte
Francesco</i>. Andò prima a ringraziar Dio
nella metropolitana, prese il possesso delle
fortezze e delle porte, e, lasciato <i>Carlo
da Gonzaga</i> al governo della città con
<span class="pagenum" id="Page_1217">[1217]</span>
buoni regolamenti per la quiete del popolo
se ne tornò tosto a Vicomercato per
vegliare agli andamenti dell'esercito veneto.
Nello stesso tempo spedì ordini a
tutte le città circonvicine, affinchè provvedessero
di viveri l'affamato popolo di
Milano: il che fu sì puntualmente eseguito,
che in meno di tre dì abbondò la
grascia in Milano, come se mai non
vi fosse stato assedio, <i>Sigismondo Malatesta</i>
appena ebbe intesa questa mutazion
di cose, che se ne tornò di là dall'Adda,
e fece tosto rompere il ponte. Da lì a due
giorni Como, Monza e Bellinzona, terre
state fin qui forti nel partito della repubblica
di Milano, mandarono a prestar
ubbidienza allo Sforza. Venuta poi la festa
dell'Annunziazion della Vergine, cioè
il dì 25 di marzo (che non so come vien
detto dal Simonetta <span class="fnote">[Simonetta, Vit. Francisci Sfortiae, lib. 21,
tom. 21 Rer. Ital.]</span> <i>sexto kalendas
aprilis</i>, e Cristoforo da Soldo <span class="fnote">[Cristoforo da Soldo, Istor. di Brescia,
tom. eod.]</span> scrive
che fu nel dì 22 di marzo), fece questo
gran capitano insieme colla consorte
<i>Bianca Visconte</i>, e co' figliuoli <i>Galeazzo
Maria</i> ed <i>Alessandro</i>, la sua magnifica
entrata nella città di Milano, e fu acclamato
duca di Milano. Per molti giorni
durarono le giostre, le danze, i conviti
e le altre feste per la di lui assunzione;
e da tutti i principi d'Italia vennero a
lui ambascerie per congratularsi, fuorchè
dal <i>re Alfonso</i> e da' <i>Veneziani</i>. Rallegraronsi
principalmente del di lui innalzamento
i Fiorentini, perchè vedeano di
mal occhio il tentativo fatto dai Veneziani
per assorbire la Lombardia. Ed
allora spirò ogni loro amistà con essi
Veneziani, tanto più che in Venezia furono
posti nuovi aggravii ai mercanti
fiorentini, e si venne dipoi a sapere
che essi Veneziani erano entrati in lega
col <i>re Alfonso</i>, il cui odio contra de' Fiorentini
non mai si estinse.
</p>

<p>
Poco indugiò Francesco duca di Milano
ad ordinare che si rimettesse in
<span class="pagenum" id="Page_1218">[1218]</span>
piedi il castello di porta Zobbia, già demolito
dal popolo milanese, e teneva
continuamente quattro mila persone impiegate
in quel lavoro. Stava tuttavia
prigione in Pavia <i>Guglielmo</i> fratello di
<i>Giovanni marchese</i> di Monferrato. Se volle
riavere la libertà, gli convenne, nel dì
26 di maggio, venire ad una capitolazione,
rapportata da Benvenuto da San
Giorgio <span class="fnote">[Benvenuto da San Giorgio, Istoria del
Monferrato, tom. 23 Rer. Ital.]</span>, in cui cedette alle sue ragioni
sopra la città d'Alessandria e suo territorio,
a riserva del Bosco e d'alcune
altre castella pervenute alle mani di suo
fratello. Di queste poche avea egli da
essere padrone, con obbligarsi ancora
lo Sforza di pagargli annualmente due
mila ducati, ossieno fiorini d'oro, in
contraccambio dell'entrate ch'egli perdeva
di Alessandria. Uscito di prigione,
andò a Lodi, dove ratificò la convenzione;
ma non sì tosto fu in libertà, che,
giunto in Monferrato a dì 7 di giugno,
giuridicamente protestò contro quello
accordo, fatto, secondo lui, per minaccie
e paura. Similmente nel dì 15 di novembre
il duca Francesco ordinò che fosse
ritenuto prigione <i>Carlo da Gonzaga</i>, altro
condottier d'armi, dal quale era stato
assistito non poco nella conquista di
Milano. Il Simonetta <span class="fnote">[Simonetta, Vit. Francisci Sfortiae, lib. 22,
tom. 21 Rer. Ital.]</span>, che sa dare,
secondo l'uso degli storici parziali, un
bel colore a tutte le azioni del suo eroe,
scrive che per avere lo Sforza fermata
lega con <i>Lodovico marchese</i> di Mantova,
e stabilito il matrimonio del suo primogenito
<i>Galeazzo Maria</i> con una figliuola
d'esso marchese, Carlo, siccome nemico
del fratello, se l'ebbe tanto a male, che
cominciò a sollecitare i Veneziani alla
guerra, con intenzione di passare nella
loro armata. Accertato di ciò il duca, lo
imprigionò; ma che fra pochi giorni, per
le preghiere del marchese suo fratello, il
rilasciò, con obbligarlo nondimeno a cedere
Tortona, di cui dianzi avea avuto
<span class="pagenum" id="Page_1219">[1219]</span>
il dominio. Verisimilmente si dovette
allora sospettare che lo Sforza, allorchè
ebbe bisogno pe' suoi affari de' suddetti
due capitani, accordasse loro tutto quel
che richiesero, per toglierlo poi loro,
cessato il bisogno. Comunque sia, tace
il Simonetta che Carlo, se volle la libertà,
fu, oltre alla cession di Tortona <span class="fnote">[Cristoforo da Soldo, Istor. Bresc., tom. 21 Rer. Ital.]</span>, costretto
a pagare sessanta mila fiorini di
oro (del che ho io addotte altrove le
pruove <span class="fnote">[Antichità Estensi, P. II.]</span>), e fu confinato in Lomellina.
Certo è poi ch'egli ruppe i confini, e,
passato a Venezia, si acconciò con quella
repubblica contra del marchese suo fratello,
di cui seguitò ad essere nemico.
Forse anche lo Sforza e il marchese andaron
d'accordo in abbatterlo e ridurlo
alla disperazione. Alla fame poi patita
dal popolo di Milano, secondo il solito,
tenne dietro la pestilenza in quest'anno;
e questa gravissima, perchè, se crediamo
al Sanuto <span class="fnote">[Sanuto, Istor. Ven., tom. 22 Rer. Ital.]</span>, nella sola città di Milano
perirono sessanta mila persone. In Piacenza
pochi restarono in vita. Si stese
ancora questo malore per quasi tutta la
Italia: cosa troppo facile, dacchè tanta
gente era in moto per cagion del giubileo.
Fu anche in Roma; laonde il pontefice,
per isfuggirne la rabbia, fu di nuovo
forzato a ritirarsi, nel dì 18 di giugno <span class="fnote">[Manett., Vita Nicolai V, P. II, tom. 3
Rer. Ital.]</span>,
e venne a Spoleti, poscia a Foligno e
Fabriano. Colà nel dì 26 d'agosto ito a
trovarlo <i>Sigismondo Malatesta</i> signore di
Rimini <span class="fnote">[Cronica di Rimini, tom. 15 Rer. Ital.]</span>, fu onorato e regalato dal
papa, ed ottenne che fossero legittimati i
due suoi figliuoli bastardi <i>Roberto</i> e <i>Malatesta</i>.
Tante volte s'è parlato dell'instabilità
di Genova, città allora troppo
amante di mutar padrone. In quest'anno
ancora, correndo il mese di luglio, fu
deposto dal governo il doge <i>Lodovico da
Campofregoso</i> <span class="fnote">[Giustiniani, Istor. di Genova, tom. 15.]</span>. Spedì il popolo a Sarzana
<span class="pagenum" id="Page_1220">[1220]</span>
a richiamare <i>Tommaso da Campofregoso</i>,
già stato doge; ma, scusatosi egli
per la troppa avanzata età, consigliò che eleggessero
doge <i>Pietro</i> suo nipote: lo che fu
eseguito nel dì 8 di dicembre. Del resto
non fu in quest'anno nè pace nè guerra
fra la repubblica di Venezia e Francesco
duca di Milano. Ognuno d'essi avea paura
dell'altro. Temeva il duca la potenza e
ricchezza maggiore de' Veneziani; e i
Veneziani stavano in riguardo pel singolar
credito dello Sforza nel mestier della
guerra. Tuttavia, giacchè il duca non era
ben assodato nel nuovo dominio, i Veneziani
andavano disponendo le cose per
fargli guerra.
</p>

<hr />
</div>

<div class="chapter">
<h2 class="hidden" id="MCCCCLI">MCCCCLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccli</span>. Indizione <span class="smcap lowercase">XIV</span>.</td>
  </tr>
  <tr>
    <td><span class="smcap">Niccolò V</span> papa 5.</td>
  </tr>
  <tr>
    <td><span class="smcap">Federigo III</span> re de' Romani 12.</td>
  </tr>
</table>

<p>
Abbiamo veduto per tanti anni lacerata
l'Italia, ora in una, ora in altra parte,
dalla guerra. Parve miracoloso l'anno
presente, perchè dappertutto fu, se non
concordia d'animi, almeno pace. Di tempi
così sereni si prevalse il pontefice <i>Niccolò
V</i>, siccome dotato di gran mente e d'un
animo regale, per lasciar di belle memorie
alla città di Roma <span class="fnote">[Manett., Vita Nicolai V, P. II, tom. 3
Rer. Ital.]</span>. Sua cura fu di
rimettere maggiormente in fiore le buone
lettere, che già erano cominciate a risorgere
in Italia, sì con richiamar a sè e
premiar le persone dotte, sì ancora col
radunare da tutta l'Europa e dall'Oriente
manuscritti di tutte le arti e scienze,
perchè la stampa de' libri non era peranche
nata, o, se nata, era segreta. Formò
con questo tesoro un'insigne biblioteca.
Ordinò che si cominciassero a tradurre
dal greco i santi Padri, ed anche gli storici
e poeti di quella lingua. Fabbriche
parimente insigni intraprese in Roma,
tanto di sacri templi, come di ornamenti
o fortificazioni alle rare memorie di quella
e d'altre città, con avere specialmente
stese queste sue grandiose idee alla Basilica
<span class="pagenum" id="Page_1221">[1221]</span>
Lateranense, e all'altra di Santa
Maria Maggiore, e de' Santi Paolo, Lorenzo
e Stefano. Tutte queste ed altre
sue magnanime imprese si veggono diligentemente
descritte nella di lui Vita da
me data alla luce, e composta da Gianozzo
Manetti Fiorentino, letterato insigne,
perito delle lingue ebraica, greca e latina.
Stefano Infessura anch'egli attesta <span class="fnote">[Infessur., Diar., tom. 3 Rer. Ital.]</span>,
avere questo pontefice nell'anno presente
ristorate le mura, le torri e le porte di
Roma, acconciato il Campidoglio, accresciuto
il torrione di castello Santo Angelo
con altre fortificazioni, fatto un palazzo
a Santa Maria maggiore, e la canonica di
San Pietro e la chiesa di S. Teodoro, con
altre fabbriche, ch'io tralascio. Di questo
passo camminava il buon Niccolò papa,
non cercando la dubbiosa gloria de' papi
che profusero tanti tesori in guerre, ma
bensì procurando di mantenere i suoi
popoli in pace, e di far loro goder quelle
rugiade, che Dio gli avea mandato in
congiuntura del giubileo.
</p>

<p>
Non fu, siccome dissi, in quest'anno
guerra in Lombardia; nondimeno la repubblica
veneta mirava con occhio bieco
il nuovo duca di Milano <span class="fnote">[Cristoforo da Soldo, Istor. Bresc., tom. 21
Rer. Ital.]</span>, e macchinava
pensieri di guerra, essendosi collegata
per questo con <i>Alfonso re</i> d'Aragona e
delle Due Sicilie, con <i>Lodovico duca</i> di
Savoia, con <i>Giovanni marchese</i> di Monferrato
e co' <i>Sanesi</i>. La maggior loro
speranza era che, trovandosi lo Sforza
non peranche ben assodato sul trono,
difficile non fosse il rovesciarlo. Per lo
contrario non desiderava guerra il duca,
siccome bisognoso di quiete per rimettere
in buono stato il conquistato paese, troppo
smunto e maltrattato dalle passate rivoluzioni.
Oltre di che, egli non godeva
quelle fontane di danari, delle quali abbondava
allora Venezia, sì per l'estensione
degli Stati a lei spettanti non meno in
Italia che in Dalmazia e in altre contrade
del Levante, come ancora perchè
<span class="pagenum" id="Page_1222">[1222]</span>
Venezia si riputava allora il più ricco
emporio dell'Italia, anzi dell'Occidente.
Il Sanuto <span class="fnote">[Sanuto, Istor. Venet., tom. 22 Rer. Ital.,
pag. 963.]</span> ci fa vedere una parte di
que' tesori che il traffico portava in questi
secoli alla piazza di Venezia. Ora il
duca attendeva a premunirsi, e fece lega
co' Fiorentini disgustati forte de' Veneziani;
siccome ancora co' Genovesi e con
<i>Lodovico marchese</i> di Mantova. Condussero
i Veneziani al loro soldo <i>Carlo da
Gonzaga</i>, e nell'anno seguente anche <i>Guglielmo
di Monferrato</i>, cioè due capitani
divenuti amendue per le ragioni sopraddette
nemici del duca di Milano. Nel
mese d'aprile dell'anno presente crearono
capitan generale delle lor armi
<i>Gentile da Lionessa</i>, uomo saggio e prode.
Ma perchè <i>Bartolomeo Coleone</i>, che
militava al loro servigio con mille e cinquecento
cavalli e quattrocento fanti,
pretendeva come dovuta a sè quella dignità,
se ne adirò non poco, ed oltre al
chiedere licenza col pretesto delle paghe
che non correano, mostrò assai la sua
disposizione di passare all'armata duchesca:
fu presa la risoluzione di mettergli
le mani addosso, e di tagliargli il capo.
Data questa commessione a <i>Jacopo Piccinino</i>,
egli con una marcia sforzata di
notte arrivò addosso al Coleone, sorprese
tutte le di lui genti, e poco mancò che
non restasse prigione anche esso Bartolomeo.
Ebbe egli la fortuna di salvarsi a
Mantova, e restò in potere e al soldo dei
Veneziani tutto il corpo de' suoi cavalli e
fanti. Prese egli poi soldo nell'esercito duchesco,
con aver promesso di grandi vantaggi
allo Sforza. Lo spoglio fatto a lui
e alle sue truppe si fa ascendere dal Sanuto
ad ottanta in cento mila fiorini di
oro. Fu anche pubblicamente decretato
in Venezia, nel dì primo di giugno, che
tutti i Fiorentini non privilegiati uscissero
dagli Stati della repubblica <span class="fnote">[Ammirati, Ist. di Firenze, lib. 22. Poggius,
lib. 8. Sanuto ed altri.]</span>, ed altrettanto
fece anche il <i>re Alfonso</i> in tutte le
<span class="pagenum" id="Page_1223">[1223]</span>
sue terre: il che maggiormente irritò i
Fiorentini, e li confermò nell'unione col
duca di Milano. Premeva non poco ai
Veneziani di tirar nella loro lega anche
i Bolognesi, e molte furono le loro istanze,
e caldi i loro maneggi <span class="fnote">[Cronica di Bologna, tom. 18 Rer. Ital. Ripalta,
Annal. Placent., tom. 20 Rer. Ital.]</span>, ma senza
trovare in quel popolo voglia d'impacciarsi
nelle brighe altrui. Tentarono dunque
per altra via d'ottenere l'intento
con dar braccio alle fazioni de' Canedoli
fuorusciti. Assistiti questi dalle brigate
dei signori di Carpi e di Coreggio, nel dì
8 di giugno venuti a Bologna, presero la
porta di Galiera, e una parte d'essi giunse
fino alla piazza. <i>Sante de' Bentivogli</i>, che
i Bolognesi, benchè fosse creduto bastardo,
aveano fatto venire per l'amore che
portavano alla casa de' Bentivogli, giacchè
<i>Giovanni de Bentivogli</i> figliuolo dello
ucciso <i>Ercole</i> era in età non sufficiente
a sostenere la sua fazione, allora fu in
armi coi Malvezzi, Marescotti ed altri
suoi aderenti. Seguì un combattimento,
in cui furono costretti alla fuga i Canedoli,
con lasciar ivi molti del loro seguito
morti o prigioni.
</p>

<hr />
</div>

<div class="chapter">
<h2 class="hidden" id="MCCCCLII">MCCCCLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccclii</span>. Indizione <span class="smcap lowercase">XV</span>.</td>
  </tr>
  <tr>
    <td><span class="smcap">Niccolò V</span> papa 6.</td>
  </tr>
  <tr>
    <td><span class="smcap">Federigo III</span> imperadore 1.</td>
  </tr>
</table>

<p>
Avendo nell'anno precedente <i>Federigo
III</i> re de' Romani risoluto di calare
in Italia per prendere la corona imperiale
in Roma, e mandati innanzi i suoi
ambasciatori per disporre il <i>pontefice
Niccolò</i> e i principi italiani al suo ricevimento <span class="fnote">[Sanuto, Istor. Venet., tom. 22 Rer. Italic.
Nauclerus, Platina, et alii.]</span>,
sul principio di gennaio dell'anno
presente entrò in Italia, conducendo
seco <i>Ladislao</i> suo nipote, eletto re
d'Ungheria e di Boemia, che allora era
in età di dodici anni, ventidue vescovi,
molt'altra baronia, e circa due mila
cavalli, tutti ben montati, ma mal vestiti.
Passando pel Friuli e per altri Stati della
<span class="pagenum" id="Page_1224">[1224]</span>
repubblica veneta, ricevè distinti onori.
Allorchè entrò nel Polesine di Rovigo <span class="fnote">[Cronica di Ferrara, tom. 24 Rer. Ital.]</span>,
fu incontrato da <i>Borso d'Este</i>
signor di Ferrara con accompagnamento
magnifico, e con lui, nel dì 17 del mese
di gennaio, entrò in essa Ferrara. Quivi
si riposò otto giorni in nobili solazzi e
divertimenti; e regalato di quaranta
corsieri e di cinquanta falconi ben ammaestrati
alla caccia, continuò poscia il
suo viaggio alla volta di Bologna <span class="fnote">[Cronica di Bologna, tom. 18 Rer. Ital.]</span>,
dove arrivò nel dì 25 con gran festa e
solennità di quel popolo. Non fu meno
magnifico l'accoglimento a lui fatto nel
dì 30 del suddetto mese <span class="fnote">[S. Antonin., P. III, tit. 22.]</span> dalla repubblica
di Firenze, allorchè entrò in quella
città, da dove poi passò a Siena, e quivi
si fermò per qualche tempo. Seco era
<i>Enea Silvio</i> de' Piccolomini Sanese, vescovo
di quella città, e segretario suo,
uomo di mirabil ingegno e di gran letteratura,
che fu poi papa Pio II. Nel dì 9
di marzo con incredibil magnificenza
fece la sua solenne entrata in Roma <span class="fnote">[Infessur., Diar., P. II, tom. 3 Rer. Ital.]</span>,
dove il saggio <i>pontefice Niccolò</i> per ogni
buona precauzione avea rannate tutte
le sue milizie, e ben munite le fortezze.
Ossia perchè Federigo non avea voluto
riconoscere per duca di Milano <i>Francesco
Sforza</i>, oppure perchè in Milano
durava tuttavia la peste, certo è ch'egli
non andò a Milano, per prender ivi la
corona ferrea. Inviò bensì lo Sforza il
suo primogenito <i>Galeazzo Maria</i> a Ferrara
con gran comitiva ad attestargli il
suo ossequio e la sua ubbidienza, ma
punto non si cangiò per questo l'animo
d'esso Augusto verso di lui. Ora, giunto a
Roma Federigo, fece istanza al pontefice
di ricevere dalle mani di lui la corona
del regno longobardico. Per testimonianza
di Enea Silvio <span class="fnote">[Æneas Sylvius, Hist., lib. 4.]</span>, fu questo punto
messo in consulta, e tuttochè reclamassero
non poco gli ambasciatori di Milano,
<span class="pagenum" id="Page_1225">[1225]</span>
il papa procedè oltre, e nel dì 15
di marzo in San Pietro il coronò come
re di Lombardia, dichiarando nulla di
meno essere sua intenzione che tal atto
non pregiudicasse al diritto dell'arcivescovo
di Milano <span class="fnote">[Raynaldus, Annal. Eccles.]</span>. Nello stesso giorno
avea egli prima congiunta in matrimonio
con esso Augusto Federigo <i>Leonora</i> figliuola
del re di Portogallo, ed anche
essa fu per conseguente coronata. Poscia
nel dì 18 del medesimo mese riceverono
amendue dalle mani di esso pontefice
la corona imperiale coi soliti riti e con
incredibil festa del popolo romano, essendo
passata tutta la gran funzione e
permanenza dell'imperatore in Roma
senza disturbo e con somma pace. Voglioso
poscia l'Augusto Federigo di vedere
il <i>re Alfonso</i>, principe celebratissimo
di questi tempi, e zio dell'imperadrice,
se n'andò con lei a Napoli. Gli onori
quivi a lui compartiti dal re, splendidissimo
signore, non ebbero fine. Di colà
se ne tornò egli per mare nel dì 23 di
aprile, ed alloggiò in San Paolo fuori di
Roma, laddove poi partito nel dì 26, arrivò
nel dì 8 di maggio a Bologna.
</p>

<p>
Nel giorno seguente pervenne a Ferrara <span class="fnote">[Cronica di Ferrara, tom. 24 Rer. Ital.]</span>,
ed, accolto con ogni maggior
onore dal <i>marchese Borso</i>, prese ivi riposo.
Comparvero colà gli ambasciatori
de' Veneziani, di Francesco duca di Milano
e de' Fiorentini, per pregare esso
marchese d'interporsi appresso l'imperadore,
acciocchè trattasse di pace fra
loro, giacchè era imminente la guerra.
Ne dovette, come è credibile, trattar
l'imperadore, ma con poca fortuna. Ebbe,
specialmente in questi viaggi, occasione
Federigo di meglio conoscere i
meriti singolari d'esso Borso Estense
signor di Ferrara <span class="fnote">[Nauclerus, Histor. Æneas Sylvius, Hist.
Austr.]</span>, e volendo lasciargli
una perenne memoria della generosa
sua gratitudine, determinò di crearlo
duca di Modena e Reggio, e conte di
<span class="pagenum" id="Page_1226">[1226]</span>
Rovigo e Comacchio, città che gli Estensi
riconoscevano dal sacro romano imperio.
Questa insigne funzione fu fatta nella
festa dell'Ascensione, giorno 18 d'aprile,
con incredibil concorso di popolo, ed
incessante plauso de' Ferraresi e degli
altri sudditi della casa d'Este. Era l'aquila
bianca l'antica arme della casa
estense. <i>Carlo VII</i> re di Francia le avea
dati i tre gigli d'oro. Borso cominciò
allora per privilegio dell'Augusto Federigo
ad inquartare essi gigli coll'aquila
nera imperiale da due teste. Nel giorno
seguente Federigo, superbamente regalato
e servito dal novello duca, si rimise in
viaggio, e andossene a Venezia <span class="fnote">[Sanuto, Ist. Ven., tom. 22 Rer. Ital.]</span>, dove
quell'inclita repubblica fece mirabili
sfoggi per onorarlo. Di là poi passò in
Germania. Lo stesso giorno che Federigo
si mosse da Ferrara fu quello in cui la
repubblica di Venezia fece dar fiato alle
trombe, con intimare e ricominciar la
guerra contra di <i>Francesco Sforza</i> duca
di Milano. Furono, dico, essi i primi a
principiar la danza; ma nello stesso
tempo anche <i>Lodovico duca</i> di Savoia, e
<i>Guglielmo</i> fratello di <i>Giovanni marchese</i>
di Monferrato, dalla lor parte mossero
l'armi addosso agli Stati del medesimo
duca. Similmente il <i>re Alfonso</i> spinse in
Toscana contro i Fiorentini <i>Ferdinando
duca</i> di Calabria suo figliuolo con otto
mila cavalli e quattro mila fanti. Per
quel che riguarda i Veneziani, la guerra
da lor fatta si legge minutamente descritta
da Porcello Napoletano nella Storia da
me data alla luce <span class="fnote">[Porcell., Comment., tom. 20 Rer. Ital.]</span>; autore a cui non
manca l'adulazione, e che si truova
sempre coll'incensiere in mano per esaltare
i fatti anche menomi di <i>Jacopo Piccinino</i>,
da lui appellato Scipione, e del
conte <i>Tiberto Brandolino</i>, capitani allora
della repubblica, e valenti senza dubbio
nell'arte della guerra. Perchè niuna
strepitosa impresa fu fatta in questa
guerra, dirò io in breve che l'armata
veneta, consistente in quindici mila cavalli
<span class="pagenum" id="Page_1227">[1227]</span>
e sei mila fanti, sotto il comando di
<i>Gentile da Lionessa</i>, passato l'Oglio, entrò
in Geradadda, con prender ivi varie
castella, e fra gli altri Soncino, facendo
scorrerie dappertutto. Per levarli di là,
il duca col marchese di Mantova entrò
coll'esercito suo nel Bresciano, e s'impadronì
d'alcuni luoghi, il più importante
de' quali fu Pontevico. E perciocchè
i Veneziani, fatto un ponte sull'Adda,
spedirono il <i>conte Carlo da Montone</i> con
due mila cavalli per danneggiare il Lodigiano
e Milanese, anche il duca spedì
colà <i>Alessandro Sforza</i> signor di Pesaro
suo fratello con un buon corpo d'armati
per difendere il paese. Ma venuto egli
alle mani con esso conte Carlo nel dì 25,
oppure 20 di luglio <span class="fnote">[Cristoforo da Soldo, Istoria Bresciana,
tom. 21 Rer. Ital. Simonetta, Vit. Francisci Sfortiae,
lib. 21, tom. eod.]</span>, fu messo in rotta,
e, perduti circa ottocento cavalli, se
ne fuggì a Lodi. Seguirono ancora varie
scaramuccie ed incontri fra le due nemiche
armate che campeggiavano sul Bresciano <span class="fnote">[Ripalta, Annal. Placent., tom. 20 Rer. Ital.]</span>,
ma senza impegno o conseguenza
degna di memoria. Per conto
poi di Guglielmo di Monferrato, con
circa quattro mila cavalli e due mila
fanti entrato nell'Alessandrino, mosse
anch'egli guerra al duca di Milano, ed
occupò la maggior parte di quel territorio.
Ma nel suddetto dì 25, oppure 26 di
luglio, essendo stato spedito contra di lui
<i>Sagramoro da Parma</i> con due mila cavalli,
e verisimilmente anche con assai
fanteria, gli diede tal rotta con prigionia
di molti e presa del bagaglio, che gran
tempo stette Guglielmo a rifar le penne.
Fu anche in Toscana, siccome dissi,
guerra per la venuta di <i>Ferdinando duca</i>
di Calabria, inviato dal <i>re Alfonso</i> suo
padre contra de' Fiorentini <span class="fnote">[Ammirat., Istoria Fiorentina, lib. 22.]</span>; ma neppure
in essa tali fatti si fecero che meritino
luogo nella presente storia. Di
alcuni soli piccioli luoghi s'impadronì
<span class="pagenum" id="Page_1228">[1228]</span>
Ferdinando. Dall'altra parte i Fiorentini,
che aveano preso per lor generale <i>Sigismondo
Malatesta</i> signor di Rimini, e al
lor soldo il signor di Cesena fratello di
esso Sigismondo, e <i>Taddeo de' Manfredi</i>
signore d'Imola, e <i>Michele da Cotignola</i>
con altri capitani: i Fiorentini, dissi, misero
insieme tale armata, e la fecero
così accortamente campeggiare, che tennero
forte contra l'armata napoletana,
costringendola infine a cercar quartiere
d'inverno altrove, senza aver fatta
conquista o combattimento di qualche
rilievo. Altrettanto fecero dal canto loro
due nemiche armate ch'erano sul Bresciano,
giacchè i Veneziani, sfidati dal
duca Francesco sul principio di novembre
ad una giornata campale, accettarono
bensì la sfida, e furono in ordinanza
di battaglia; ma poi si ritirarono,
senza far altro, spargendo voce ch'esso
duca non volle il giuoco. Confessa Porcello
ne' suoi Commentarli <span class="fnote">[Porcelli, Comment., lib. 8, tom. 20 Rer. Italic.]</span>, benchè
parziale de' Veneziani, che questi, e non
già il duca di Milano, quei furono che
schivarono l'azzardo del fatto d'armi.
Sapeano che la fortuna andava troppo
d'accordo col valore e colla militar maestria
di Francesco Sforza. In questi tempi
il conte <i>Tiberto Brandolino</i> valoroso condottier
d'armi, essendo terminata la sua
condotta co' Veneziani, passò colla sua
gente, cioè con mille e ducento cavalli e
cinquecento fanti, al servigio del medesimo
Sforza. Poco esatto si scorge Lorenzo
Bonincontro in iscrivendo <span class="fnote">[Bonincontrus, Annal., tom. 21 Rer. Ital.]</span> sotto il
presente anno, che venuti a battaglia i
Veneziani collo Sforza e con Lodovico
marchese di Mantova, rimasero sconfitti,
ed essere restati prigioni in quel conflitto
sette mila cavalli, Giovanni de' Conti e
molti altri capitani. Appartien questo
fatto all'anno seguente, e fu di gran lunga
meno il danno de' Veneziani.
</p>

<p>
<span class="pagenum" id="Page_1229">[1229]</span>
</p>

<hr />
</div>

<div class="chapter">
<h2 class="hidden" id="MCCCCLIII">MCCCCLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccliii</span>. Indiz. <span class="smcap lowercase">I</span>.</td>
  </tr>
  <tr>
    <td><span class="smcap">Niccolò V</span> papa 7.</td>
  </tr>
  <tr>
    <td><span class="smcap">Federigo III</span> imperadore 2.</td>
  </tr>
</table>

<p>
Tuttochè <i>Francesco Sforza</i> fosse quel
grande eroe che convien confessarlo, e
già signoreggiasse tutto il ducato di Milano,
pure si trovava in istato da non
poter competere nè durarla lungo tempo
colla superior potenza della repubblica
veneta, sì perchè troppo indebolito a lui
pervenne lo Stato di Milano, e sì perchè
nel medesimo tempo gli conveniva sostener
la guerra anche contra <i>Lodovico</i> duca
di Savoia, e contra di <i>Guglielmo di Monferrato</i>.
Anche i signori di Correggio dal
canto loro faceano guerra agli Stati di
Parma e di Mantova. Unitamente dunque
tanto egli come i Fiorentini <span class="fnote">[Ammirati, Istor. di Firenze, lib. 22. Simonetta,
Vita Francisci Sfortiae, lib. 21, tom. 21 Rer.
Ital. Poggius, et alii.]</span> si rivolsero
a <i>Carlo VII re</i> di Francia, pregandolo
d'aiuto, e fecero gli occorrenti maneggi
per tirare in Italia <i>Renato duca di
Angiò</i> e di Lorena, che tuttavia usava il
titolo di re di Sicilia, facendogli credere
che, sbrigati dalla guerra co' Veneziani,
l'aiuterebbono colle loro armi a conquistare
il regno, ed intanto annualmente
gli pagherebbono cento venti mila fiorini
d'oro. Accettò egli il partito, obbligandosi
di calare in Italia con due mila e quattrocento
cavalli. Mentre si trattava di questo
affare, sul principio di gennaio <span class="fnote">[Sanuto, Istor. Ven., tom. 22 Rer. Ital. Cristoforo
da Soldo, Istor. Bresc., tom. 21 Rer. Ital.
Porcell., Comment., tom. 20 Rer. Ital.]</span>, vollero
i Veneziani, non ostante il rigore del
verno, fare una spedizione contro il marchese
di Mantova, per torgli Castiglione
delle Stiviere. E in effetto essendo deputato
a questa impresa <i>Jacopo Piccinino</i>,
dopo varii assalti che costarono la vita a
parecchie centinaia di persone, costrinsero
quella terra a rendersi, salva la roba
e le persone. Ma non fu a quel misero
popolo mantenuta la fede. Andò a sacco
<span class="pagenum" id="Page_1230">[1230]</span>
tutta la terra; gran bottino vi fu fatto,
e niun riguardo fu avuto all'onore delle
donne, con vituperio grave di chi permise
tanta infedeltà e barbarie. Venuto il marzo,
acquistarono essi Veneziani alcune
castella; ma sotto Manerbe toccò a <i>Gentile
da Lionessa</i> loro generale una ferita,
per cui nel dì 15 d'aprile cessò di vivere.
Fu dato il bastone del comando di quella
armata a <i>Jacopo Piccinino</i>, personaggio
che dopo Francesco Sforza era in questi
tempi il più prode, attivo ed accorto condottieri
d'armi. S'impadronirono le armi
venete di alcune altre castella, con ricuperar
anche Pontevico. Per l'uscita in
campagna del duca di Milano, che tornò
sul Bresciano, cessarono le lor conquiste.
Intanto i Veneziani, per aderire alle
brame di <i>Carlo da Gonzaga</i>, voglioso di
ricuperar alcune sue castella toltegli dal
marchese di Mantova suo fratello, gli diedero
tre mila cavalli con cinquecento
fanti. Dalla parte del Veronese entrò egli
nel Mantovano, e faceva già dei progressi,
quando nel dì 15 di giugno il marchese,
assistito da <i>Tiberto Brandolino</i>, il venne
a trovare, e fu con lui alle mani. L'aspra
e dura battaglia durò cinque ore, e finì
colla sconfitta di Carlo e de' Veneziani,
che vi lasciarono più di mille cavalli ed
alcuni capi di squadre. Andò in questo
mentre il duca di Milano all'assedio di
Gedo ossia Gaido, e tanto vi stette sotto,
che se ne impadronì. Diedero anche
le sue genti sotto Castiglione una
buona percossa a quattro mila nemici
nel dì 15 d'agosto. Avea ne' medesimi
tempi Ferdinando duca di Calabria, per
ordine del re Alfonso suo padre, riaccesa
la guerra in Toscana, ma con far pochi
fatti <span class="fnote">[Ammirati, Istor. Fiorent., lib. 22.]</span>. I Fiorentini colle loro genti il teneano
corto, e ripigliarono alcuni lor
luoghi ancora. Perchè il duca di Milano
abbisognava forte di danaro, avea mandato
in loro aiuto il conte Alessandro suo
fratello con due mila persone, e da loro
avea ricavato ottanta mila fiorini d'oro.
</p>

<p>
<span class="pagenum" id="Page_1231">[1231]</span>
</p>

<p>
Ma eccoti la dolorosa nuova che
Maometto II imperador de' Turchi, il
quale nell'anno precedente avea messo
l'assedio all'imperiale città di Costantinopoli,
nel presente con un furioso assalto
dato nel dì 29 di maggio <span class="fnote">[Naucler. Chalcondyla, Phrantz. Æneas Sylvius
et alii.]</span> se ne
era impadronito, con tagliare a pezzi <i>Costantino
Paleologo</i> ultimo imperadore dei
Greci, e più di quaranta mila cristiani, con
profanar tutte le chiese, e commettere
i più orridi eccessi che si usano in tali
congiunture, e massimamente dai Barbari.
Tutto con perpetua infamia del nome
cristiano e de' principi del cristianesimo
d'allora, solamente applicati a scannarsi
l'un l'altro: del qual fatto parvero nella
opinione del mondo spezialmente rei il re
Alfonso e i Veneziani, che, più degli
altri a portata di soccorrere i miseri
Greci, amarono piuttosto di far guerra
in Italia a chi desiderava la pace. Ed
ebbero bene a pentirsene gli stessi Veneziani,
perchè molti lor nobili e mercatanti
rimasero involti in quella sì deplorabil
rovina, e peggio dipoi loro avvenne.
Ora trafisse il cuore d'ognuno, e
principalmente di papa <i>Niccolò V</i>, questa
al maggior segno funesta e lagrimevole
nuova, sì per la perdita di così nobile e
importante città, come ancora per le
sue pessime conseguenze, le quali poco
si stette a provarle; perchè i Turchi
tolsero Pera a' Genovesi, e cominciarono
a stendere le lor conquiste pel mare
Egeo con danno gravissimo ed incredibil
terrore degli altri popoli cristiani.
Allora fu che il pontefice <span class="fnote">[Raynaldus, Annal. Eccles.]</span> piucchè
mai accese il suo zelo per ismorzare in
Italia, Germania ed Ungheria l'incendio
delle guerre; e spedì a Venezia, a Milano,
a Genova e a Firenze, acciocchè
ognuno inviasse ambasciatori a Roma
per trattar della pace, minacciando la
scomunica a chiunque ripugnasse ad opera
di tanto bisogno per la cristianità.
Allo stesso fine scrisse caldissime lettere
<span class="pagenum" id="Page_1232">[1232]</span>
agli altri re e principi cristiani, sollecitando
tutti a prestar aiuti per ricuperar
Costantinopoli (cosa per altro oramai
disperata), o per impedire gl'imminenti
progressi de' Maomettani.
</p>

<p>
Spedirono bensì i principi d'Italia i
lor ministri alla corte pontifizia; ma intanto
si continuò a guerreggiare fra loro.
S'era provato il <i>re Renato</i> di passar le
Alpi con circa tre mila e cinquecento
cavalli; gli si oppose <i>Lodovico duca</i> di
Savoia <span class="fnote">[Simonetta, Vit. Francisci Sfortiae, lib. 23,
tom. 21 Rer. Ital.]</span>. Costretto a passar egli per
mare a Ventimiglia, e poscia ad Asti,
tanto fece, che <i>Lodovico delfino</i> di Francia
prese l'armi in suo favore, ed obbligò
il duca di Savoia, benchè suocero
suo, a lasciar passare la di lui gente nel
mese di settembre. Giunto il re Renato
in Monferrato, la prima impresa che
fece, fu quella di pacificare <i>Guglielmo</i>,
fratello di quel marchese, col <i>duca Francesco</i>:
nel qual tempo <i>Bartolomeo Coleone</i>
spedito dal duca occupò il borgo e la
rocca di San Martino nel cuore del
Monferrato. S'interpose dunque Renato,
ed operò che <i>Giovanni marchese</i> e <i>Guglielmo</i>
suo fratello compromettessero in lui
tutte le differenze fra loro e Francesco
duca di Milano. Il compromesso del
dì 15 di settembre è rapportato da Benvenuto
da San Giorgio <span class="fnote">[Benvenuto da San Giorgio, Istoria del Monferrato,
tom. 23 Rer. Ital.]</span>. Così cessò
in quelle parti la guerra, e lo Sforza richiamò
di là quattro mila combattenti,
che vennero a rinforzar la sua armata
sul Bresciano. Giunse colà dipoi anche lo
stesso Renato co' suoi; e ingagliardito colla
giunta di tante brigate l'esercito sforzesco,
nel dì 16 d'ottobre andò all'assedio
di Pontevico <span class="fnote">[Cristoforo da Soldo, Istor. Bresc., tom. 21
Rer. Ital.]</span>. Per forza fu
presa quella terra nel dì 19 dagl'Italiani,
che le diedero tosto il sacco. V'entrarono
susseguentemente anche le genti
del re Renato, e vedendo già sparecchiata
<span class="pagenum" id="Page_1233">[1233]</span>
la tavola, cominciarono ad infierir contra
di que' poveri abitanti, ammazzando
uomini, donne e fanciulli. Erano i Franzesi
d'allora gli stessi che quei d'oggidì
per quel che riguarda l'amore dei
piaceri, divertimenti e gozzoviglie; e
però, giunte a Milano le squadre di Renato,
dove trovarono delizie, non sapeano
più partirsene. Ma diversi per altro
conto da quei d'oggidì erano i Franzesi
d'allora, perchè crudeli oltre modo e di
maniere turchesche nel far la guerra,
non volendo dar quartiere ai vinti che
lo chiedevano, e commettendo altre simili
barbarie: laddove gl'Italiani di questi
tempi non solamente davano quartiere,
ma, spogliati che aveano i prigionieri,
siccome altrove ho detto, li lasciavano
andar con Dio. Della cristiana
moderazion de' Franzesi d'oggidì l'Italia
e la Germania ha veduto frequenti
gli esempli anche a' dì nostri. Ma così
orrida crudeltà usata dai Franzesi suddetti,
la maggior parte Piccardi, sparse un
tal terrore per le terre ubbidienti ai
Veneziani <span class="fnote">[Sanuto, Istor. Ven., tom. 21 Rer. Ital.]</span>, che mandavano innanzi le
chiavi senza voler aspettare l'arrivo dell'esercito
sforzesco. Caravaggio, Triviglio
e tutta la Geradadda, a riserva di
Soncino e Romanengo, tornarono in potere
dello Sforza. Così in poco tempo
quasi tutta la pianura del Bresciano si
sottomise alle di lui armi. Roado, Palazzuolo,
Chiari, Pontoglio, Martinengo,
Manerbe, ed assaissime altre terre e
molta parte della pianura di Bergamo
vennero alla divozion del duca di Milano.
Posto poi l'assedio agli Orci Nuovi, nel
dì 12 di novembre, lo sforzò egli nel
dì 22 alla resa, e Soncino anch'esso
tornò alle sue mani. A tanti progressi
contribuì non poco l'essersi precipitosamente
ritirata a Brescia l'armata veneta
per trovarsi troppo inferiore di forze alla
nemica. Così terminò la campagna dell'anno
presente, e le soldatesche furono
distribuite a' quartieri d'inverno. Avea il
pontefice Niccolò mandato a' confini in
<span class="pagenum" id="Page_1234">[1234]</span>
Bologna <i>Stefano Porcaro</i> nobile romano
per sospetti del suo umor torbido <span class="fnote">[Cronica di Bologna, tom. 18 Rer. Ital. Manett.,
Vit. Nicolai V, P. II, tom. 3 Rer. Ital.]</span>.
Tramò costui una congiura con alcuni
Romani contro la vita e lo Stato dello
stesso papa; e nella festa di santo Stefano
dell'anno precedente si partì all'improvviso
da Bologna senza licenza del <i>cardinal
Bessarione</i> legato di quella città. Con
tutta fretta ne spedì il cardinale per un
corriere l'avviso al papa, il quale, avendo
tosto messe buone spie in campo <span class="fnote">[Infessura, Diar., tom. eod. Raynaldus, Annal.
Eccl.]</span>,
fece, nella vigilia dell'Epifania, prendere
esso Porcaro in casa sua con alquanti
de' suoi partigiani che già erano in armi.
Formato il suo processo, fu, nel dì 9 di
gennaio, impiccato per la gola. Soggiacquero
alla medesima pena altri de' suoi
congiurati, ed altri furono banditi. Intenzion
di costoro era di ridurre Roma
all'antica sua libertà. Ma per un papa
che facea tanto di bene a Roma, fa tanto
più orrore un così nero attentato.
</p>

<hr />
</div>

<div class="chapter">
<h2 class="hidden" id="MCCCCLIV">MCCCCLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mccccliv</span>. Indiz. <span class="smcap lowercase">II</span>.</td>
  </tr>
  <tr>
    <td><span class="smcap">Niccolò V</span> papa 8.</td>
  </tr>
  <tr>
    <td><span class="smcap">Federigo III</span> imperadore 3.</td>
  </tr>
</table>

<p>
Sul principio di quest'anno il vecchio
<i>re Renato</i>, impazientatosi (non ne
sappiamo bene la vera cagione) della sua
dimora in Italia, si congedò dal duca
di Milano <span class="fnote">[Simonetta, Vita Francisci Sfortiae, lib. 23,
tom. 21 Rer. Ital.]</span>, e senza che si trovasse
maniera di ritenerlo, volle tornarsene
colle sue genti in Francia, datogli il passo
da <i>Lodovico duca</i> di Savoia. Lasciò
in Italia <i>Giovanni</i> suo figliuolo, che portava
il titolo vano di duca di Calabria,
giacchè i Fiorentini il voleano per loro
capitano, affin di opporre questo principe
angioino ad <i>Alfonso re</i> di Napoli. Con
tutti poi gli uffizii premurosi adoperati
dal papa per intavolar la pace fra le potenze
guerreggianti in Italia, niun buon
successo fin qui avea avuto il suo zelo per
<span class="pagenum" id="Page_1235">[1235]</span>
colpa d'esso re Alfonso, il quale guastava
tutto e si opponeva ad ogni onesta
proposizione. Ma Iddio dispose che un
semplice frate divenisse lo strumento di sì
bella impresa, e la conducesse a fine <span class="fnote">[S. Antonin., Simonetta, Poggius, Cristoforo
da Soldo ed altri.]</span>.
Fu questi fra Simonetto da Camerino
dell'ordine di Sant'Agostino, religioso
dabbene, abitante allora e ben voluto in
Venezia, che, mosso dal suo buon genio,
o piuttosto da segreta insinuazione dei
saggi Veneziani, andò più d'una volta a
Milano, proponendo la pace a quel duca,
e riferendo a Venezia quel che occorreva.
Erano stanchi di quella guerra i Veneziani,
e maggiormente poi per la perdita
di tanto paese nel Bresciano e Bergamasco:
nel qual tempo ancora, per
attestato di Cristoforo da Soldo, il conte
<i>Jacopo Piccinino</i> lor generale, alloggiato
con grosso corpo di gente in Salò, lasciò
divorar dalle sue soldatesche tutta quella
Riviera e Lonado, e commettere ruberie
e disonestà senza numero. Si aggiugneva
la paura della potenza turchesca,
accresciuta a dismisura dopo la presa di
Costantinopoli e d'altri paesi cristiani.
Dall'altro canto <i>Francesco Sforza</i> duca
di Milano si sentiva troppo smunto per
la guerra suddetta, penuriando spezialmente
di pecunia, cioè dall'alimento più
necessario a chi vuol mantener armate.
Gli pungeva anche il cuore l'essere sul
principio di marzo passato dal suo servigio
a quel de' Veneziani <i>Bartolomeo
Coleone</i>, insigne capitano di questi tempi,
colle sue squadre. Però, trovata questa
buona disposizione in amendue le parti,
il religioso predetto con segretezza e prudenza
dispose un buon concerto per la
concordia. Il duca di Milano onoratamente
confidò ai Fiorentini suoi collegati
ogni progetto, i quali, inviato colà Diotisalvi
Neroni, accudirono anch'essi al
trattato. Ma i Veneziani, irritati contra
del <i>re Alfonso</i>, per aver egli colle sue
ripugnanze ad ogni accordo ridotti gli
ambasciatori a partirsi di Roma senza
<span class="pagenum" id="Page_1236">[1236]</span>
conchiusione, non gli vollero far confidenza
alcuna de' loro particolari maneggi.
Perchè non pareva allo Sforza fra
Simonetto bastante a sì grande affare
(forse non doveva egli avere per sì
grande opera mandato autentico), la repubblica
veneta spedì con esso lui <i>Paolo
Barbo</i> cavaliere <span class="fnote">[Sanuto, Istor. Venet., tom. 22 Rer. Ital. Cristoforo
da Soldo, Istoria Bresciana, tom. 21 Rer.
Italic.]</span>, che, travestito da
frate minore, si portò a Lodi a trattarne
colle facoltà occorrenti. Fu dunque nel
dì 9 d'aprile in essa città di Lodi sottoscritta
la pace fra i Veneziani e il duca di
Milano, con lasciar luogo ad entrarvi al
re, a' Genovesi, al marchese di Mantova
e ad altri collegati <span class="fnote">[Du Mont, Corp. Diplomat., tom. 3.]</span>. Ritenne in questa
pace il duca la Geradadda, e restituì
a' Veneziani tutto quanto avea preso
nel Bresciano e Bergamasco. Il marchese
rendè a <i>Carlo Gonzaga</i> suo fratello le
castella che gli avea tolto. Per un articolo
segreto restò in libertà il duca di
ricuperar per amore o per forza le castella
a lui occupate durante la suddetta
guerra da <i>Lodovico duca</i> di Savoia, da
<i>Giovanni marchese</i> di Monferrato e da
<i>Guglielmo</i> suo fratello, e le tolte dai Correggeschi
al marchese di Mantova.
</p>

<p>
Sdegnato il <i>re Alfonso</i> contro de' Veneziani,
perchè, senza curar di lui, si
fossero accordati collo Sforza, ricusò
per un pezzo d'accettar quella pace.
Vi si accomodò, come la necessità portava,
il marchese di Mantova. Ma perchè
era succeduto ai Correggeschi, al Monferrino e al
Savoiardo quello ch'è intervenuto
in altri tempi; cioè che i Veneziani
aveano pensato più ai proprii che
agli altrui interessi <span class="fnote">[Simonetta, Vita Francisci Sfortiae, lib. 23,
tom. 21 Rer. Ital.]</span>; lo Sforza, poco
dopo la pace, spedì Tiberto Brandolino
colle sue armi contra di loro, e gli obbligò
a rendere il mal tolto: cioè passò
Tiberio contra de' Monferrini, e si fece
rendere varie terre pervenute alle lor
mani. La concordia stabilita fra loro nel
<span class="pagenum" id="Page_1237">[1237]</span>
dì 17 di luglio si legge nel Corpo Diplomatico
del signore Du Mont. Contro al
duca di Savoia furono medesimamente
inviati da una parte esso Brandolino, e
da un'altra <i>Roberto da San Severino</i>, i
quali cominciarono a stendere le loro
scorrerie sino a Vercelli. Nel termine di
tre giorni fece sì buon effetto il terrore
delle lor armi, che tornarono alla divozion
del duca Bassignana, Biandrate, Valenza,
Bremide e tutti gli altri luoghi
occupati nel Pavese e Novarese. Borgo
di Sesia fu assediato, e costretto alla
resa. Pertanto si sollecitò <i>Lodovico duca</i>
di Savoia ad inviar ambasciatori per
chiedere accordo. Questo fu stabilito, e il
fiume Sesia fu da lì innanzi il confine dei
loro Stati. Il Guichenone <span class="fnote">[Guichenon, Hist. de la Maison de Savoye.]</span> (io non so
come) non ha avuta difficoltà a negare,
che Francesco Sforza facesse per questo
guerra al duca di Savoia, e giugne a
chiamare adulazione del Corio il dirsi
da lui <span class="fnote">[Corio, Istor. di Milano.]</span> che colla forza furono ricuperate
quelle terre, adducendone per ragione
l'essere stato compreso il duca
di Savoia nella pace di Lodi, come collegato
de' Veneziani e del re Alfonso.
Però, secondo lui, il duca Francesco
riebbe le terre suddette solamente per
un trattato amichevole di accomodamento,
sottoscritto nel dì 30 d'agosto di
quest'anno, e pubblicato dal suddetto
signore Du Mont. Ma il Corio altro non
fa ne' racconti di questi tempi se non copiare
il Simonetta, il quale ne sapeva ben
più del Guichenone, e scriveva ciò che
accadeva a' suoi giorni, e chiaramente
parla della guerra suddetta: il che viene
ancora confermato, da Cristoforo da
Soldo <span class="fnote">[Cristoforo da Soldo, Istor. Bresc., tom. 21
Rer. Ital.]</span>, autore non parziale e vivente
in questi tempi. E però non è da dubitar
d'essa guerra, a cui fu posto fine coll'accordo
sopraccennato. Intanto perciocchè
il <i>re Alfonso</i> stava renitente ad
accettar la pace di Lodi, i Fiorentini e
<span class="pagenum" id="Page_1238">[1238]</span>
il duca di Milano trattarono e conchiusero
lega co' Veneziani nel dì 30 d'agosto
dell'anno presente, come apparisce dallo
strumento riferito dal suddetto signore
Du Mont <span class="fnote">[Du Mont, Corp. Diplom., tom. 3.]</span>. Alla qual lega aderirono
dipoi <i>Borso d'Este</i> duca di Modena e
Reggio e signor di Ferrara, e i Bolognesi.
Fecero anche pace i Veneziani nell'aprile
di quest'anno con <i>Maometto</i> imperadore
dei Turchi. Fu poi spedita la suddetta
lega de' Veneziani e principi menzionati,
e portata dai respettivi ambasciatori alla
corte romana, acciocchè il pontefice Niccolò
si adoperasse per ridurre alla pace
anche il re Alfonso, e farlo entrare nella
lega medesima <span class="fnote">[Raynaldus, Annal. Eccles. Manetti, Vita
Nicolai V, P. II, tom. 3 Rer. Italic.]</span>. Nè egli mancò dì
inviare a Napoli con essi ambasciatori il
cardinal <i>Domenico Capranica</i>, uomo di
gran destrezza ed abilità per somiglianti
affari.
</p>

<hr />
</div>

<div class="chapter">
<h2 class="hidden" id="MCCCCLV">MCCCCLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccclv</span>. Indiz. <span class="smcap lowercase">III</span>.</td>
  </tr>
  <tr>
    <td><span class="smcap">Callisto III</span> papa 1.</td>
  </tr>
  <tr>
    <td><span class="smcap">Federigo III</span> imperadore 4.</td>
  </tr>
</table>

<p>
Era già da gran tempo malconcio
per la podagra e chiragra il buon pontefice
<i>Niccolò V</i>, e da qualche tempo ancora
s'era familiarizzata con questi malori la
febbre <span class="fnote">[Raynaldus, Annal. Eccl.]</span>. Non la durò egli in mezzo a
tanti nemici. Prima nondimeno di passare
alla vera patria de' giusti, ebbe la consolazione
d'intendere ch'era riuscito al
<i>cardinal Capranica</i> d'indurre il <i>re Alfonso</i>
nel dì 26 di gennaio dell'anno presente
a ratificar la pace fatta in Lodi fra i Veneziani
e il duca di Milano: cosa tanto
bramata e procurata da esso pontefice.
Motivo di maggiore allegrezza fu appresso
l'avviso che lo stesso re era entrato
nella lega de' Veneziani, Fiorentini e duca
di Milano: per la quale si potea sperare
unione di volontà e di forze per opporsi
al torrente delle armi turchesche, minaccianti
oramai l'Italia. In essa lega ebbe
<span class="pagenum" id="Page_1239">[1239]</span>
luogo il medesimo pontefice, ma dalla
stessa Alfonso volle esclusi i Genovesi,
<i>Sigismondo de' Malatesti</i> e <i>Astorre dei
Manfredi</i>. Di questi suoi maneggi non
potè poi cogliere alcun frutto il pontefice <span class="fnote">[Manetti, Vit. Nicolai V, P. II, tom. 3 Rer.
Italic.]</span>,
perchè nel dì 24 di marzo la
morte il rapì, mentre egli facea dei preparamenti
di gente e di navi per inviarle
in soccorso de' cristiani contra del Turco.
Sarà sempre in benedizione la memoria
di questo insigne sommo pastore della
Chiesa di Dio, per averla egli governata
con prudenza, per essere stato pontefice
disinteressato, lontano dal nepotismo,
limosiniere, amatore e promotor della
pace e delle buone lettere, e per le
sue magnanime idee in tanti ornamenti
accresciuti alle chiese e alla città di Roma,
de' quali così il Manetti che il Platina <span class="fnote">[Platina, in Vita Nicolai V.]</span>
ci han lasciata onorevol memoria; siccome
ancora ultimamente l'abbate Giorgi
nella di lui Vita. Molto di più era egli
per fare, e soprattutto avea già disegnata
la magnifica fabbrica della basilica vaticana;
ma venne la morte ad interrompere
il filo de' suoi giorni e de' suoi pensieri.
Entrati i cardinali nel conclave, nel
dì 8 d'aprile elessero papa Alfonso Borgia
Valenziano, vescovo della sua patria,
uomo attempato, e dottissimo nelle leggi
civili e canoniche, il quale prese il nome
di<i> Callisto III</i> <span class="fnote">[Gobelin., Comment. Pii II, lib. 2. S. Antonin.,
Platina, Æneas Sylvius, et alii.]</span>; nè tardò a mostrare un
ardente zelo per far guerra al Turco, con
ispedire legati a tutti i regni della cristianità,
sì per movere i monarchi e principi
a cotanto necessaria impresa, come ancora
per raccogliere danari e predicar
dappertutto la crociata. Ma a così bel
mattino del novello pontefice vedremo
che non corrispose la sera.
</p>

<p>
Dopo la pace e lega di sopra accennate
s'avea oramai da godere un'invidiabil
quiete; nè questa sarebbe mancata,
se <i>Jacopo Piccinino</i> non l'avesse in qualche
<span class="pagenum" id="Page_1240">[1240]</span>
parte turbata <span class="fnote">[Cristoforo da Soldo, Istor. Bresc., tom. 21
Rer. Ital.]</span>. Era egli generale
de' Veneziani, che gli pagavano cento mila
ducati l'anno. Non abbisognando più il
senato veneto di tanta spesa, ed essendo
terminata la sua condotta nel fine di febbraio,
il cassarono, e ben volentieri, per
le innumerabili ribalderie de' suoi soldati,
che ugualmente trattavano nemici ed
amici <span class="fnote">[Sanuto, Istor. Ven., tom. 22 Rer. Ital.]</span>. In suo luogo fu creato generale
de' Veneziani <i>Bartolomeo Coleone</i>. Abbiamo
scrittori, e massimamente Porcello
Napoletano <span class="fnote">[Porcelli, Comment., tom. 20 Rer. Ital.]</span>, che esaltano alle stelle
questo Piccinino, chiamandolo specialmente
Fulmine della guerra. Nè può già
mettersi in dubbio che egli fosse uno dei
più prodi guerrieri e condottieri d'armi
che s'avesse allora l'Italia; ma vero è
altresì ch'egli fu poco diverso dai capitani
delle compagnie de' masnadieri, da
noi veduti nel precedente secolo. Viveva
egli alle spese di chi non era suddito, e
si guadagnava l'amore de' soldati suoi
con dare l'impunità a tutte le ruberie e
furfanterie, e a qualsivoglia altro loro
eccesso. Ora il Piccinino, licenziato dai
Veneziani, si partì dai loro Stati, ed avendo
preso in sua compagnia <i>Matteo da Capoa</i>,
formato un corpo di più di tre mila
cavalli e di mille fanti <span class="fnote">[Cronica di Bologna, tom. 18 Rer. Ital.]</span>, venne a Ferrara,
dove grande onore gli fu fatto dal <i>duca
Borso</i>, perchè la politica insegnava di non
disgustare, anzi di aver per amici personaggi
di tal fatta, che andavano in traccia
della buona ventura con forze da non
isprezzare. Nudriva Jacopo Piccinino
speranza di far rivoltar Bologna <span class="fnote">[Bonincontrus, Annal., tom. 21 Rer. Ital.
Simonetta, Vit. Francisci Sfortiae, lib. 23, tom. 21
Rer. Ital.]</span>, città
già signoreggiata da Niccolò suo padre.
Ma, preveduti per tempo i di lui movimenti,
il pontefice <i>Niccolò</i>, allora vivente,
avea pregato <i>Francesco Sforza</i> duca di
Milano che inviasse gente colà per isventare
qualunque tentativo che potesse far
<span class="pagenum" id="Page_1241">[1241]</span>
questo venturiere. Vi spedì egli <i>Corrado
Fogliano</i> suo fratello uterino, e <i>Roberto
da San Severino</i> con un corpo di gente
poco inferiore a quello del Piccinino: lo
che fu cagione che questi non osasse di
far novità, e che i Malatesti e Manfredi,
i quali dianzi per paura erano in segreto
accordo con lui, si ritirassero da ogni
promessa a lui fatta. Perciò il Piccinino
continuò il suo viaggio verso la Toscana,
e andò a fermarsi su quello di Siena.
Avea egli de' conti particolari co' Sanesi.
Oltre a ciò, Porcello Napoletano avea intronata
la testa del <i>re Alfonso</i> con tanti
elogi della bravura e mirabil prudenza
militare del Piccinino, che il re cominciò
segretamente e poi pubblicamente a favorirlo,
e a desiderare d'averlo a' suoi servigi.
Era anche il re disgustato de' Sanesi,
perchè nella guerra co' Fiorentini l'avevano
beffato; e però non gli dispiaceva
che il Piccinino facesse loro del male.
Infatti egli mosse lor guerra, ed avendoli
trovati sprovveduti <span class="fnote">[Ammirati, Istor. di Firenze, lib. 23.]</span>, s'impadronì di
Cetona, di Sartiane e d'altri castelletti,
con istendere dappertutto le scorrerie.
Raccomandaronsi i Sanesi al papa, a
Venezia, a Firenze, a Milano. Tutti mandarono
gente in loro aiuto, e si venne
poi ad un fatto d'armi, senzachè alcuna
delle parti cantasse la vittoria. Tuttavia
il Piccinino, siccome inferior di gente <span class="fnote">[Neri Capponi, Comment., tom. 18 Rer. Ital.]</span>,
si ritirò a Castiglion della Pescaia, che
era del re Alfonso, ed ebbe anche a tradimento
Orbitello. In questa picciola guerra
non men le sue milizie che quelle dei
collegati rimasero disfatte, ed egli si
ridusse avere non più che mille persone.
Se non era il re Alfonso che gli mandasse
vettovaglie per mare, questo sì
manesco guerriero non poteva più sussistere.
Sul principio di luglio <span class="fnote">[Cronica di Bologna, tom. eod.]</span> <i>Giovanni
d'Angiò</i>, duca di Calabria di solo
nome, e figliuolo del <i>re Renato</i>, veggendo
estinta ogni sua speranza di entrare nel
regno di Napoli per cagion della pace
<span class="pagenum" id="Page_1242">[1242]</span>
fatta da' Fiorentini col re Alfonso, rinunziò
al generalato di quella repubblica, e,
splendidamente regalato da essi Fiorentini,
se ne tornò in Francia, e passò per
Bologna. <i>Giberto da Correggio</i>, che con
cinquecento cavalli era ito al servigio
de' Sanesi, e preso da loro per generale,
scoperto che teneva segreta intelligenza
col Piccinino, qual traditore fu in Siena
ucciso. In quest'anno ancora il re Alfonso,
per l'odio che portava a' Genovesi, fece
loro gran guerra per mare <span class="fnote">[Giustiniani, Istoria di Genova, lib. 15. Bonincontrus,
Annal., tom. 21 Rer. Ital.]</span> con una
grossa flotta spedita sotto il comando di
<i>Bernardo Villamarino</i>, ed anche per terra
co' fuorusciti Adorni e del Fiesco. <i>Pietro
da Campofregoso</i> doge di quella repubblica
contra di tutte queste forze si seppe
così ben sostenere, che andarono in fumo
tutti gli sforzi de' suoi nemici.
</p>

<hr />
</div>

<div class="chapter">
<h2 class="hidden" id="MCCCCLVI">MCCCCLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccclvi</span>. Indiz. <span class="smcap lowercase">IV</span>.</td>
  </tr>
  <tr>
    <td><span class="smcap">Callisto III</span> papa 2.</td>
  </tr>
  <tr>
    <td><span class="smcap">Federigo III</span> imperadore 5.</td>
  </tr>
</table>

<p>
Fu questo finalmente anno di pace.
Restava tuttavia lo Stato di Siena involto
nella guerra per cagion di <i>Jacopo Piccinino</i>,
che s'era afforzato ad Orbitello <span class="fnote">[Gobelin., Comment. Pii II Papae.]</span>.
Inviarono bensì i Sanesi le lor milizie
colle poche de' collegati rimaste in aiuto
loro all'assedio di quella terra; ma
apparenza non v'era di poterlo cacciare
di là. Pertanto i Sanesi inviarono <i>Enea
Silvio</i> celebre lor vescovo a Roma a pregare
il papa che interponesse gli uffizii
suoi paterni presso il <i>re Alfonso</i>, acciocchè
si mettesse fine a questa briga, che
troppo li smugneva e pesava lor sulle
spalle. Accompagnato dunque dai ministri
pontificii passò Enea a Napoli, e con
tale eloquenza e destrezza si maneggiò,
che il re si accordò e comandò al Piccinino
di lasciare in pace i Sanesi <span class="fnote">[Ammirati, Ist. di Firenze, lib. 23.]</span>.
Venti mila fiorini pagati ad esso Piccinino
servirono a fare ch'egli restituisse ai Sanesi
<span class="pagenum" id="Page_1243">[1243]</span>
le lor terre; dopo di che se ne andò
egli in regno di Napoli a' servigi del re
Alfonso nel dì 8 di ottobre, da cui fu
posto a quartiere in Cività di Chieti in
Abbruzzo colla paga di mille e ducento
cavalli e secento fanti. Attesta inoltre
Neri Capponi <span class="fnote">[Neri Capponi, Comment., tom. 18 Rer. Ital.]</span> aver avuto esso Piccinino
certa provvisione dal papa e dai
Sanesi: tanto vi voleva per quetar questo
masnadiere. Maggiormente poi si strinse
nell'anno presente l'amicizia ed unione
del suddetto re Alfonso con <i>Francesco
Sforza</i> duca di Milano <span class="fnote">[Giornal. Napoletani, tom. 21 Rer. Ital.]</span>, stante l'avere
il duca promessa <i>Ippolita Maria</i> sua figliuola
in moglie ad <i>Alfonso</i> primogenito
di <i>Ferdinando duca</i> di Calabria, e nipote
dello stesso re. Similmente si conchiusero
gli sponsali d'<i>Isabella</i> (ossia, come vuole
il Simonetta <span class="fnote">[Simonetta, Vit. Francisci Sfortiae, lib. 10,
tom. 21 Rer. Ital.]</span> col Corio <span class="fnote">[Corio, Istoria di Milano.]</span>, <i>Leonora</i>)
d'Aragona, figliuola d'esso duca di Calabria,
con <i>Sforza Maria</i> terzogenito del
duca Francesco. Imperciocchè <i>Galeazzo
Maria</i> suo primogenito avea già contratti
altri sponsali con <i>Susanna</i>, da altri appellata
<i>Dorotea</i>, figliuola di <i>Lodovico marchese</i>
di Mantova, e al secondogenito,
cioè a <i>Filippo Maria</i>, era stata obbligata
in moglie <i>Maria</i> figliuola di <i>Lodovico duca</i>
di Savoia. Così Francesco Sforza pensava
a moltiplicare ed assodar la sua stirpe
con tanti maritaggi.
</p>

<p>
Armò in quest'anno il pontefice <i>Callisto
III</i> alquante galee per la sospirata
spedizione contra de' Turchi <span class="fnote">[Raynaldus, Annal. Eccles.]</span>; ma a
lui vennero a poco a poco mancando gli
aiuti degli altri principi cristiani. Il re di
Francia neppur volle che si predicasse
la crociata nel suo regno. I Veneziani, essendo
in pace col Turco, si scusarono.
Avrebbono i Genovesi vigorosamente accudito
a questa impresa, se il <i>re Alfonso</i>
non avesse proseguita contra di loro la
guerra. Avea sulle prime esso re fatto
credere di voler egli in persona andar
<span class="pagenum" id="Page_1244">[1244]</span>
contro ai Turchi, ed essere ammiraglio
delle forze cristiane. Si ridusse infine
tutta questa sparata a rivolgere contra
de' Genovesi la flotta da lui preparata in
Catalogna e Valenza, con protestare di
voler prima domar l'alterigia de' Genovesi;
il che fatto, volterebbe le prore
verso la Turchia. E per quanto s'adoperasse
papa Callisto, non potè rimuoverlo
da questo proponimento. Diedero
poi le sue navi il guasto alla riviera di
Genova, senza nondimeno far paura per
questo alla città. Provvide Iddio in altra
maniera al bisogno della cristianità, perchè,
trovandosi l'Ungheria in evidente
pericolo d'essere ingoiata da' Turchi, in
quest'anno gli Ungheri riportarono una
insigne e miracolosa vittoria contra dell'immenso
loro esercito verso Belgrado.
Spedito anche <i>Lodovico Scarampo</i> cardinale
di San Lorenzo in Damasco colle galee
pontificie nell'Arcipelago, ricuperò tre
isole dalle mani de' Turchi, e recò loro
altri danni. Nel febbraio di quest'anno
papa Callisto promosse alla sacra porpora
<i>Rodrigo Borgia</i> suo nipote, che poi fu <i>Alessandro
VI</i> papa. E nel dicembre fece
un'altra promozione di cardinali, fra i
quali si distinse <i>Enea Silvio</i> de' Piccolomini
Sanese, vescovo della sua patria,
uno de' più felici ingegni che si avesse
allora l'Italia. Dall'Infessura <span class="fnote">[Infessura, Diar., P. II, tom. 3 Rer. Ital.
Giornal. Napolet., tom. 21 Rer. Ital.]</span> è riferita
tal promozione all'anno seguente.
Parve che Iddio mostrasse il suo sdegno
in quest'anno contra del <i>re Alfonso</i>,
seppure è lecito a noi di facilmente interpretare
così i giudizii divini, allorchè non
sopra i delinquenti re, ma sopra gl'innocenti
popoli si scarica il flagello, delle
calamità <span class="fnote">[Cronica di Bologna, tom. 18 Rer. Ital.
Æneas Sylvius, in Epist. 207. S. Antonin., et alii.]</span>. Nel dì 5 di dicembre e in
altri susseguenti giorni un sì terribil tremuoto
scosse la terra nel regno di Napoli,
che fu creduto non essersi da più secoli
indietro provato un somigliante eccidio
in quelle contrade. Caddero in Napoli
<span class="pagenum" id="Page_1245">[1245]</span>
molte chiese, torri e case colla morte di
molte persone. Benevento, Sant'Agata,
Brindisi, Ariano, Ascoli, Campobasso,
Avellino, Cuma ed altre terre rimasero
affatto diroccate e distrutte. Ad Aversa
cadde il castello e la chiesa di San Paolo,
il campanile e varie case, e le torri del
Passo. Nocera di Puglia, Gaeta e Canosa
per la metà furono rovesciate <span class="fnote">[Platina, in Vita Callisti III.]</span>. Tralascio
i danni di tante altre terre e luoghi.
Le persone morte sotto le rovine chi le
fece ascendere sino a cento mila, con esserne
perite nella sola città di Napoli,
per attestato d'alcuni, venti o trenta
mila. Probabilmente non vi perì tanta
gente; contuttociò fu questa una delle
maggiori calamità che mai toccassero a
quel regno. Nè si dee tacere che nei precedenti
mesi di giugno e di luglio <span class="fnote">[Annales Placent., tom. 20 Rer. Ital.]</span> si
era veduta in Italia una gran cometa, che
fu creduta dalla buona gente foriera della
suddetta spaventosa disgrazia. Anche in
Toscana tra Firenze e Siena, nel dì 22
d'agosto <span class="fnote">[Ammirati, Istor. Fiorent., lib. 23.]</span>, un terribile sconcerto nell'aria
avvenne. Nuvoli neri, dieci sole
braccia alti da terra, si raunarono, e poscia,
scoppiando in baleni e fulmini, mossero
vento sì impetuoso, che portò via i
tetti delle case e chiese; molte ancora ne
abbattè, sbarbicò dalle radici gran copia
d'alberi, uccise animali, e trasportò uomini
e carra colle bestie ben lontano da
un luogo all'altro per aria: lagrimevole
spettacolo, inferiore nulladimeno allo
spaventoso che a' giorni nostri accadde
nella stessa guisa, ma colla giunta del
fuoco, al territorio di Trecenta sul Ferrarese,
e a' luoghi circonvicini.
</p>

<hr />
</div>

<div class="chapter">
<h2 class="hidden" id="MCCCCLVII">MCCCCLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccclvii</span>. Indiz. <span class="smcap lowercase">V</span>.</td>
  </tr>
  <tr>
    <td><span class="smcap">Callisto III</span> papa 3.</td>
  </tr>
  <tr>
    <td><span class="smcap">Federigo III</span> imperadore 6.</td>
  </tr>
</table>

<p>
Non lasciò il <i>re Alfonso</i> passare questo
anno senza tenere in esercizio l'armi
sue. Accanito contra <i>Pietro da
<span class="pagenum" id="Page_1246">[1246]</span>
Campofregoso</i> doge di Genova, a tutte le maniere
il volea atterrare, e rimettere in
Genova gli Adorni, co' quali probabilmente
era in concerto di divenir poi egli
padrone di quella sì importante città. Seguitò
dunque a danneggiare i Genovesi;
e questi, senza perdere il coraggio, armarono
anch'essi molti legni per ripulsare
la forza. Nè, per quanto dicesse o facesse
il papa, volle Alfonso desistere, allegando
sempre che n'erano in colpa i
Genovesi medesimi. Ma in questi tempi
la storia di Genova è mancante di scrittori:
laonde poco si sa di quegli avvenimenti.
Nè questo gli bastò. Era egli in
collera anche contra di <i>Sigismondo Malatesta</i>
signore di Rimini e Fano <span class="fnote">[Cronica di Bologna, tom. 18 Rer. Ital.]</span>, perchè
questi, siccome già accennai, preso al
suo soldo nella guerra co' Fiorentini, lo
avea burlato con passare al servigio degli
stessi Fiorentini, e truffargli trenta ossieno
quaranta mila fiorini d'oro. Ordinò
dunque Alfonso a <i>Federigo duca</i> di
Urbino, soldato suo, che attaccasse lite
con esso Sigismondo. Fu ubbidito. Il re
poi gli mandò in aiuto <i>Jacopo Piccinino</i>
colla sua brigata di cavalleria e fanteria.
Cominciarono essi le offese nel mese di
novembre, tolsero al Malatesta alcune
castella, e gli recarono molti altri danni.
Non poca apprensione agli altri principi
d'Italia diedero questi movimenti d'Alfonso,
temendo ch'egli avesse delle mire
più vaste. Francesco Foscari doge di Venezia
era già pervenuto all'età decrepita <span class="fnote">[Sanuto, Istor. Ven., tom. 22 Rer. Ital.]</span>.
Prima ancora di questi tempi
avea dovuto inghiottire varie amare pillole
di disgusti a lui dati dalla nobiltà sua
compagna nel governo, a cagione di Jacopo
suo figliuolo, cervello torbido, e che
si metteva sotto i piedi le leggi della patria.
Più d'una volta per questo egli avea
chiesta licenza di rinunziare la sua dignità,
ma senza essere esaudito, in considerazione
de' molti meriti suoi colla repubblica.
Tempo arrivò ch'egli, lontano
dall'abbandonar il trono, fu forzato ad
<span class="pagenum" id="Page_1247">[1247]</span>
abbandonarlo. Sotto pretesto ch'egli a
cagion della sua età non fosse più atto
al governo, gl'intimarono di rinunziare.
Ricusò ben egli di farlo; ma, ciò non
ostante, il consiglio procedette innanzi, e,
dichiaratolo deposto, nel dì 23 d'ottobre
il rimandarono per forza alla sua casa,
non senza grave mormorio del popolo,
con assegno fattogli di due mila ducati
d'oro l'anno finchè vivesse <span class="fnote">[Annal. Foroliviens., tom. 22 Rer. Ital. Cristoforo
da Soldo, Istor. Bresc., tom. 21 Rer. Ital.]</span>. Visse
nondimeno pochissimo, perchè, all'udire
il lieto suono delle campane per la creazion
del nuovo doge, tale affanno di
cuore il prese, che gli crepò una vena
nel petto, oppure per altro malore terminò
i suoi giorni. Fu dunque in sua
vece eletto doge <i>Pasquale Malipiero</i>, procuratore
di San Marco, che colla gravità
e bella presenza, e coll'amore della giustizia
accoppiava non poca carnalità e
lascivia. Per la di lui creazione di grandi
feste furono fatte in Venezia.
</p>

<p>
Le maggiori applicazioni del vecchio
papa <i>Callisto III</i> erano in questi tempi
per commovere i principi cristiani ed
anche i Persiani contro del Turco, che
sempre più andava stendendo le ali <span class="fnote">[Raynaldus, Annal. Eccles.]</span>.
Il <i>cardinale Lodovico</i> suo legato colla sua
picciola flotta diede in quest'anno delle
busse sotto Metelino a que' Barbari;
picciolo rimedio a male sì grande. Ma
poco o nulla si sbracciavano i re e principi
della cristianità per secondare le
idee e preghiere del papa; ed essendo
morto <i>Ladislao re</i> d'Ungheria e di Boemia,
que' popoli e l'<i>imperador Federigo</i>,
in vece di accudire alla guerra contra il
comune nemico, la cominciarono fra
loro. Intanto andava ogni dì più crescendo
la discordia fra <i>papa Callisto</i> e il
<i>re Alfonso</i>. Si credeva il re di poter fare
il padrone addosso a questo pontefice,
perchè nato suo suddito, e sparlava anche
di lui. Callisto, all'incontro, non voleva
essere signoreggiato, nè potea sofferire
che Alfonso, dopo il preso impegno
<span class="pagenum" id="Page_1248">[1248]</span>
della crociata contro de' Turchi, si burlasse
di lui, con avere piuttosto rivolte le
sue armi contra de' Genovesi e de' Malatesti.
Però gli negò l'investitura del
regno di Napoli per <i>don Ferdinando</i> duca
di Calabria suo figliuolo bastardo, benchè
legittimato da' papi precedenti: il
che irritò forte Alfonso. I tremuoti dell'anno
antecedente ed altri provati in
Calabria anche nel presente, e il turbine
già accennato della Toscana, e la peste
che tuttavia andava girando per l'Italia
e mietendo le vite degli uomini, dovettero
essere i motivi, per li quali un frate
Gian Batista dell'ordine de' Predicatori,
che portava una barba lunghissima, e
camminava a piè nudi, pubblicamente
predicò in Piacenza nel dì 6 di luglio <span class="fnote">[Annales Placentini, tom. 20 Rer. Ital.]</span>,
che s'avvicinava la venuta dell'Anticristo
e il fine del mondo, allegando una
simil predizione fatta da san Vicenzo
Ferrerio. Alla più lunga si dovea verificar
questa predizione nell'anno 1460.
Se si sia verificata, ognuno può renderne
buona testimonianza.
</p>

<hr />
</div>

<div class="chapter">
<h2 class="hidden" id="MCCCCLVIII">MCCCCLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccclviii</span>. Indiz. <span class="smcap lowercase">VI</span>.</td>
  </tr>
  <tr>
    <td><span class="smcap">Pio II</span> papa 1.</td>
  </tr>
  <tr>
    <td><span class="smcap">Federigo III</span> imperadore 7.</td>
  </tr>
</table>

<p>
Talmente avea il <i>re Alfonso</i> angustiata
la città di Genova, pretendendo sempre
che <i>Pietro da Campofregoso</i> doge dimettesse
il governo, e che a' fuorusciti Adorni
fosse restituita ogni loro libertà e diritto <span class="fnote">[Giustiniani, Istoria di Genova, lib. 5. Simonetta,
Vit. Francisci Sfortiae, tom. 21 Rer. Ital.]</span>;
che esso doge, non trovando chi
tra' principi volesse alzare un dito in sua
difesa, nel febbraio di quest'anno per disperazione
si appigliò alla risoluzion di
dare piuttosto ad altri, che al re Alfonso
suo nimico, la città di Genova. Trattò
dunque per qualche tempo con <i>Carlo VII</i>
re di Francia, e finalmente conchiuse, col
consenso de' principali cittadini, di dar
essa città a quel re con varii patti e privilegii
del popolo genovese. Pertanto dopo
<span class="pagenum" id="Page_1249">[1249]</span>
aver eglino spediti ambasciatori al re
Carlo, arrivò a Genova <i>Giovanni d'Angiò</i>
figliuolo del <i>re Renato</i>, quello stesso che
poco fa abbiam veduto in Italia generale
de' Fiorentini. A lui fu consegnata Genova
insieme col castelletto e colle altre
fortezze di Genova e del Genovesato, nel
dì 11 di maggio. Con questo contratto
s'era immaginato quel popolo d'aver
comperata la quiete, giacchè non si sapea
persuadere che il re Alfonso volesse da
lì innanzi cozzare con un re sì possente,
qual era il re di Francia loro signore.
Tutto il contrario avvenne. Alfonso maggiormente
irritato, perchè s'avvide essersi
quel popolo privato della libertà,
per non cedere punto ai di lui voleri, e
per fargli dispetto, più che mai s'accese
di voglia di soggiogar quella città: al che
continuamente ancora l'incitavano i fuorusciti
Adorni, Fieschi e Spinoli. Avendo
perciò inviate venti navi cariche di soldatesche
e d'ogni sorta di munizione, ed
inoltre dieci galee ben armate, al suo
ammiraglio, cioè a <i>Bernardo Villamarino</i>,
che con altre venti galee era svernato a
Porto Delfino, ordinò di procedere contro
la città di Genova. Nello stesso tempo,
unite altre sue milizie a quelle che poterono
mettere insieme gli Adorni e gli altri
fuorusciti, volle che anche per terra se
ne formasse l'assedio. Per la lunga passata
guerra si trovavano allora non poco
infievoliti i Genovesi: tuttavia animati
dalla natia loro bravura, e dall'antico
odio contra de' Catalani, si accinsero validamente
alla difesa. Nè il duca Giovanni
regio lor governatore, nè <i>Pietro Fregoso</i>
ommisero diligenza e riparo alcuno per
resistere a tanta tempesta. Dio sa nondimeno
come sarebbe terminata quella
tempesta. Onde meno se l'aspettavano
venne loro il soccorso; e questo fu la
morte dello stesso re Alfonso. Appena
ne fu giunto l'avviso, che la nemica
flotta si sciolse, chi come fuggendo a Napoli,
e chi tornando a Barcellona. Nè fu
men presto a ritirarsi l'esercito di terra;
ed essendo da lì a qualche tempo mancati
<span class="pagenum" id="Page_1250">[1250]</span>
<i>Barnaba</i> e <i>Rafaello Adorni</i>, fu creduto
che l'eccessiva doglia di aver perduto
nell'amico re un gran protettore, ed insieme
il vedere andata in fumo la speranza
di conseguir una vittoria ch'essi
si tenevano in pugno, servisse ad abbreviare
i lor giorni. Tuttavia la città di Genova,
ancorchè liberata dall'assedio, rimase
in cattivissimo stato, perchè le fatiche
sofferte e la carestia patita dal popolo
in quell'assedio, furono seguitate da una
grave epidemia, ossia peste, che fece
strage di assaissime persone.
</p>

<p>
Giunse dunque al fine di sua vita
<i>Alfonso re</i> d'Aragona, Valenza, Sicilia e
Napoli, nel dì 27 di giugno dell'anno
presente <span class="fnote">[Giornal. Napolet., tom. 21 Rer. Ital. Blondus,
Surita, Fazellus, et alii.]</span>, principe di gran fama ai suoi
tempi non meno per la felicità della sua
mente e della sua rara prudenza, che pel
valore, per la liberalità e per l'amore
delle lettere e de' letterati, che non mancarono
di esaltar le sue lodi, e fra gli altri
Enea Silvio, Antonio Palermitano suo
segretario, Bartolomeo Fazio, che scrisse
la sua Vita, Giorgio da Trabisonda e
Lorenzo Valla. Ma cotante sue belle doti
non andarono disgiunte da una sfrenata
ambizione, da una scandalosa lascivia,
e da una smoderata indiscretezza in aggravar
di taglie, e gabelle i suoi popoli,
oltre al voler fare da papa ne' suoi regni,
con vender anche i benefizii ecclesiastici,
se pure è vero ciò che narrano alcuni.
Racconta il vivente allora santo Antonino <span class="fnote">[S. Antoninus, P. III, tit. 22.]</span>,
ch'egli prima di morire consigliasse
<i>Ferdinando</i> suo figliuolo a tenere
un governo opposto al suo, cioè a levar
tutti i dazii ed aggravii da lui aggiunti
agli antichi, e che onorasse più i regnicoli
e gl'Italiani, che gli Aragonesi e Catalani;
e che in fine mantenesse la pace
da lui fatta col papa e colle altre potenze.
Perchè era privo di figliuoli legittimi,
lasciò il regno di Napoli, come sua
conquista, a <i>don Ferdinando</i> ossia <i>Ferrante</i>
suo figliuolo spurio, ma legittimato
<span class="pagenum" id="Page_1251">[1251]</span>
dai papi; gli altri suoi regni di Sicilia,
Aragona e Valenza, secondo la disposizion
di <i>Ferdinando</i> suo padre, a <i>Giovanni</i>
re di Navarra, suo fratello. Per la morte
di lui, e per la successione del re Ferdinando,
niun movimento, niuna novità
seguì nel regno di Napoli. Ne avvenne
bensì in Roma. <i>Papa Callisto III</i>, nel cui
animo si crede che allignasse un vecchio
odio contra d'Alfonso, benchè nato egli
fosse in Valenza, città d'esso re, ma che
in vita di lui non osò di prorompere in
forma pubblica, si dichiarò tosto contrario
a Ferdinando, con pretendere devoluto
quel regno alla santa Sede, e con
vietare a Ferdinando il prendere titolo
di re. Cominciò inoltre a muovere cielo
e terra, e a tener pratiche nel regno e
co' principi d'Italia per fargli guerra.
Spezialmente di larghe offerte inviò a
<i>Francesco Sforza</i> duca di Milano per
averlo dalla sua, ma ritrovollo tutto favorevole
a Ferdinando. E qui combattono
gli scrittori secondo le loro parzialità,
cercando alcuni di giustificare e far
comparire buono zelo la risoluzion di
Callisto in voler suscitare nuove guerre
in Italia, ed altri aggravando forte la
memoria di lui pel preparamento di questa
guerra. Quando fosse vero che Callisto
ad altro non pensasse che all'ingrandimento
de' suoi nipoti, nell'amor
de' quali, dicono ch'egli era perduto <span class="fnote">[Raynald., Annal. Eccles. Simonetta, Vita
Francisci Sfortiae, tom. 21 Rer. Italic. Surita,
Pontanus, et alii.]</span>,
avendo anche promosso alla sacra porpora
due d'essi non degni di sì riguardevole
dignità, e creato <i>Pietro</i>, altro suo
nipote, duca di Spoleti, generale delle
armi pontifizie, prefetto di Roma e castellano
di Sant'Angelo, uomo anch'esso
pieno di vizii, come anche furono altri
suoi nipoti, per attestato d'Enea Silvio <span class="fnote">[Æneas Sylvius, Epist. 269.]</span>:
quando, dico io, fosse ciò vero,
e le mire sue andassero a far passare la
corona di Napoli in esso Pietro suo nipote,
come scrisse il Simonetta; lodi chi
<span class="pagenum" id="Page_1252">[1252]</span>
può un sì fatto pontefice. E il dire che
egli potè pensare a sostener le ragioni
del <i>re Giovanni</i>, fratello del defunto Alfonso,
oppur quelle di <i>Renato d'Angiò</i>, è
un dir nulla, perchè Callisto nulla mai
parlò di loro; nè il re Giovanni si prese
cura alcuna di Napoli, e neppur vi potea
pretendere; e l'avere il papa esibita al
duca di Milano una parte di quel regno,
toglie il luogo di credere ch'egli pensasse
all'esaltazione degli Angioini.
</p>

<p>
Irritato <i>Ferdinando</i> da quanto pubblicamente
e segretamente operava Callisto
contro di lui, fu vicino a dar di
piglio alle armi. Tuttavia si ritenne, e
cercò solamente di placare il papa con
ambascierie e lettere, che tuttavia niun
buon effetto produssero in un pontefice,
benchè vecchio, pieno di fuoco, il
quale solea dire <span class="fnote">[Gobellin., Comment., lib. I. S. Antonin.,
Par. III, lib. 22, cap. 16.]</span>: <i>Essere proprio solamente
degli uomini dappoco l'aver paura
de' pericoli; e che i pericoli sono il campo
onde si raccoglie la gloria</i>. Ma venne la
morte a dissipar tutti questi nuvoli. Cioè
nel dì 8 di agosto (l'Infessura <span class="fnote">[Infessur., Diar. P. XI, tom. 2 Rer. Ital.]</span> dice
nel dì 6) mancò di vita <i>papa Callisto III</i>,
lodato dal Poggio, dal Platina e da altri,
massimamente per la sua gran liberalità
verso de' poveri: con che Ferdinando
restò libero dal pericolo di una grave
tempesta. Dai cardinali entrati in conclave
restò poscia eletto papa il cardinale
Enea Silvio, nato in Corsignano, distretto
di Siena, alla qual terra diede, col tempo
il titolo di città e il nome di Pienza.
Era egli vescovo della città suddetta sanese,
e prese il nome di <i>Pio II</i>, personaggio
d'eminente letteratura, e già celebre,
non solamente per li suoi scritti, per
la sua eloquenza, erudizione e vivacità
d'ingegno, ma anche per la sua abilità
negli affari del mondo, ne' quali da gran
tempo fu impiegato: intorno a che si
può vedere Giovanni Gobellino ne' Commentarii
di Pio II (seppur d'essi non fu
autore lo stesso Pio II), il Platina e
<span class="pagenum" id="Page_1253">[1253]</span>
Gian Antonio Campano nella di lui Vita.
Sommamente applaudita fu l'elezione di
quest'insigne uomo, succeduta, secondo
il Platina <span class="fnote">[Platina, Vita Pii II.]</span>, nel dì 20 d'agosto, ovvero,
come ha la storia di Siena <span class="fnote">[Thomas, Histor. Senen., tom. 20 Rer. Ital.]</span>, nel dì 21;
oppure come scrivono l'Infessura e l'autore
della Cronica di Bologna <span class="fnote">[Cronica di Bologna, tom. 18 Rer. Ital.]</span>, nel
dì 19 d'agosto, e non già nel dì 3 di
settembre, come pare che voglia il Rinaldi <span class="fnote">[Raynaldus, Annal. Eccles.]</span>,
nel qual giorno bensì fu egli
coronato nella basilica lateranense. Altri
hanno scritto <span class="fnote">[Ammirati, Istor. Fiorent.]</span> nel dì 23 ovvero 27
d'agosto; intorno a che io lascerò disputar
ad altri, essendo non di meno mirabile
questa discordia in un fatto sì cospicuo
degli ultimi secoli. Le prime e
maggiori applicazioni di questo pontefice
furono la guerra contro al tiranno di
Oriente: al qual fine intimò tosto una
dieta, da tenersi in Mantova nell'anno
prossimo dagli ambasciatori di tutta la repubblica
cristiana <span class="fnote">[Raynaldus, Annal. Ecclesiast. Gobellinus,
Comment. Platina, Vita Pii II.]</span>. Per disporre a ciò
anche <i>Ferdinando re</i> di Napoli, condiscese
nel mese di ottobre ad annullar tutti
gli atti fatti dal suo predecessore contra
di lui, e formare con esso re una capitolazione
ad esso lui vantaggiosa. Avea
<i>Jacopo Piccinino</i> capitano di Ferdinando
occupate, dopo la morte di papa Callisto,
le città di Assisi e Nocera, Gualdo ed
altre terre. In vigore di esso accordo
furono queste dipoi restituite alla Chiesa
romana, siccome ancora la città di Benevento,
già occupata dal re Alfonso.
</p>

<hr />
</div>

<div class="chapter">
<h2 class="hidden" id="MCCCCLIX">MCCCCLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccclix</span>. Indiz. <span class="smcap lowercase">VII</span>.</td>
  </tr>
  <tr>
    <td><span class="smcap">Pio II</span> papa 2.</td>
  </tr>
  <tr>
    <td><span class="smcap">Federigo III</span> imperadore 8.</td>
  </tr>
</table>

<p>
Tale era l'ardore del pontefice <i>Pio II</i>
per promuovere l'unione de' principi
cristiani contro il nemico comune, che
il rigore del verno nol potè impedire dal
<span class="pagenum" id="Page_1254">[1254]</span>
mettersi in viaggio nel dì 22 di gennaio <span class="fnote">[Gobellin., Platina, et Raynaldus, Annal.
Eccles.]</span>
alla volta di Mantova, scelta per
luogo del congresso, a cui erano stati
preventivamente invitati. Vedesi descritto
il suo viaggio dal Gobellino e dall'autore
della Cronica di Bologna <span class="fnote">[Cronica di Bologna, tom. 18 Rer. Ital.]</span>. Fermossi
a Perugia tre settimane, avendo
quivi ricevuto onori immensi. Passò a
Siena nel dì 24 di febbraio, accolto ivi
ancora con somma magnificenza da' suoi
concittadini, verso i quali volendo esercitare
la sua gratitudine, eresse in arcivescovato
la chiesa di Siena. Arrivò a
Firenze nel dì 25 d'aprile con gran festa
di quel popolo; nel qual tempo passò a
miglior vita <i>Antonino arcivescovo</i> di quella
città, riguardevole letterato del presente
secolo, che per la santità de' suoi costumi
e delle singolari sue virtù meritò di
essere registrato nel ruolo de' santi <span class="fnote">[Ammirati, Istor. Fiorent., lib. 23.]</span>.
Prima ancora del papa era giunto a Firenze
<i>Galeazzo Maria Sforza</i>, primogenito
di <i>Francesco duca</i> di Milano, spedito con
pomposo accompagnamento di nobiltà,
guardie e famiglia, affin di baciare, a
nome del padre, i piedi a sua Santità.
Per onorar questo giovinetto principe
non lasciarono indietro i Fiorentini alcun
solazzo e spettacolo, anche di grande
spesa: tanta era l'amicizia ed attaccamento
che essi professavano al duca.
Pervenne Pio II da Firenze a Bologna nel
dì 9 di maggio, prevenuto colà dallo stesso
giovane Sforza nel dì 6 d'esso mese. Fu
ricevuto il papa con singolar pompa da
quel popolo, e, presentategli le chiavi
della città, le restituì agli anziani. Poscia
nel dì 16 del mese suddetto, partito di
là in barca, arrivò fuori di Ferrara al
monistero di Sant'Antonio, dove prese
riposo sino al dì 18, in cui fece la solenne
sua entrata <span class="fnote">[Gobellinus, Comment., lib. 2. Cronica di
Ferrara, tom. 24 Rer. Ital.]</span> nella città, servito
da innumerabil nobiltà, e massimamente
dal signore, cioè da <i>Borso d'Este</i> duca,
<span class="pagenum" id="Page_1255">[1255]</span>
il quale procurò, colla varietà e magnificenza
delle feste e degli apparati, di
superar ogni altra città per dove era
passato il pontefice; giacchè dal lato di
sua madre si gloriava d'essere suo parente.
Colà pervenne ancora il prelodato
principe Galeazzo Maria. Fu nel dì 24
di maggio la festa del Corpo del Signore,
e volle lo stesso pontefice far la funzione
della sacra processione. Forse non s'era
mai veduta Ferrara sì luminosa per l'immensa
quantità di nobili e di popoli accorsi
per vedere o per onorare il vicario
di Cristo. Partitosi poi nel dì seguente
il papa, fu accompagnato con vaghi bucentori
sino ai confini del Mantovano,
daddove passò a Mantova. In quella
dieta cominciò a far uso della sua eloquenza
per muovere l'assemblea ad una
poderosissima spedizione contra dei Turchi,
sollecitando intanto i re e principi
ad inviare colà i loro ambasciatori, che
tardavano molto a venire.
</p>

<p>
Non lieve remora a cotale impresa
cominciò a provarsi per la guerra insorta
fra il <i>re Ferdinando</i> e molti baroni del
regno, i quali, quantunque, per ordine di
<i>papa Pio</i>, Ferdinando fosse stato coronato
re di Napoli dal cardinale <i>Latino
Orsino</i> nel dì 11 di febbraio in Barletta <span class="fnote">[Istor. Napolet., tom 23 Rer. Ital.]</span>,
pure avrebbono più volentieri
veduto su quel trono <i>Giovanni duca</i> di
Angiò, governatore allora di Genova a
nome di <i>Carlo VII re</i> di Francia <span class="fnote">[Giornal. Napol., tom. 21 Rer. Ital.]</span>. Il
primo a sfoderar la spada fu <i>Gian-Antonio
Orsino</i>, principe di Taranto, il più
potente e ricco principe allora del regno,
a cagion di tante terre ch'egli possedeva,
e di cento mila ducati d'oro che
soleva pagargli la camera regia pel mantenimento
delle sue truppe. Ossia che il
re Ferdinando fosse il primo a lasciar
trasparire un mal animo verso la di lui
grandezza, ed occupasse alcune castella
di lui; che il poco fa mentovato Giovanni
duca d'Angiò figliuolo del <i>re
Renato</i> movesse l'Orsino a ribellione;
<span class="pagenum" id="Page_1256">[1256]</span>
oppure che esso Gian-Antonio ed altri
baroni regnicoli mirassero di mal occhio
Ferdinando, principe di mente e d'animo,
e più di nascita, dissomigliante dal <i>re
Alfonso</i> suo padre: certo è che fra esso
principe di Taranto e il re Ferdinando
in quest'anno si diede qualche principio
alla guerra distesamente narrata da
Gioviano Pontano, celebre letterato napoletano
di questi tempi, ma che da me
vien sol toccata di passaggio. Cessò questa
fra poco mercè di una convenzione,
ma non cessò l'odio conceputo da Gian-Antonio
contra del re. Era, siccome dissi,
governatore di Genova pel re di Francia
il suddetto Giovanni duca d'Angiò, e
credendo egli venuto il tempo di tentare
l'impresa di Napoli prima che Ferdinando
si assodasse sul trono, e tanto
più perchè teneva buona intelligenza con
alcuni baroni del regno; cominciò a preparar
gente e danaro <span class="fnote">[Giustiniani, Istor. di Genova, lib. 5. Simonetta,
Vita Francisci Sfortiae, lib. 26, tom. 21
Rer. Ital.]</span>. Avvertitone
Ferdinando da <i>Francesco duca</i> di Milano,
contra d'esso Giovanni suscitò <i>Pietro da
Campofregoso</i>, già doge di Genova, che
si trovava mal corrisposto, e perciò malcontento
de' Franzesi, ai quali avea ceduta
Genova. Questi per terra andò all'assedio
di Genova accompagnato da
quelle forze che potè raunar co' fuorusciti
nel mese di febbraio. Ma dacchè si
avvide andar ben d'accordo i cittadini
coi Franzesi, si ritirò a Chiavari per
aspettar tempo più propizio. E il <i>Villamarino</i>
inviato nel mare dal re Ferdinando,
accortosi anch'egli d'essersi armate
dai Genovesi dieci galee per dargli
addosso, se ne ritornò indietro. Verso il
fine di agosto arrivarono a Genova dodici
galee, mandate dal <i>re Renato</i> signor di
Provenza al <i>duca Giovanni</i> suo figliuolo,
colle quali unitesi le dieci de' Genovesi
e tre loro vascelli, fecero vela, e andarono
a Porto Pisano. Allora fu che a Pietro
da Campofregoso parve più propria la
occasione di assaltar Genova, rimasta
<span class="pagenum" id="Page_1257">[1257]</span>
alquanto sfornita di gente <span class="fnote">[Cronica di Bologna, tom. 18 Rer. Ital.]</span>; e però
nel dì 13 di settembre improvvisamente
di notte s'accostò alla città, e, data la
scalata alle mura, vi s'introdusse con
alcune schiere de' suoi. Venuto il giorno,
ancorchè si trovasse deluso dalla conceputa
speranza che quei della sua fazione
si sollevassero in aiuto suo, pur venne
coraggiosamente alle mani co' Franzesi;
ma vi lasciò la vita, e quei che erano
entrati, furono o morti o presi; e al
resto di sua gente, inseguita dai vincitori,
toccò la stessa disavventura. Scrive Cristoforo
da Soldo <span class="fnote">[Cristoforo da Soldo, Ist. Brescian., tom. 21
Rer. Italic.]</span> che il duca di Milano
avea mandato in aiuto del Fregoso
settecento cavalli sotto il comando di
<i>Tiberto Brandolino</i>, e che anch'essi andarono
via sconfitti. Il Simonetta seppe ben
dissimular questo fatto. Sbrigato da questo
nemico il duca Giovanni, volò a raggiugnere
la sua flotta, con animo di trasferirsi
in Calabria, dove tenea corrispondenza
con <i>Antonio Santiglia</i> marchese di
Cotrone, il quale gli avea fatto sperare lo
acquisto di tutta la Calabria. Ma <i>Ferdinando</i>,
scoperto l'affare, prevenne il colpo,
con far prigione lo stesso marchese, ed
essendo poi passato in Calabria a metter
l'assedio a Catanzaro, ivi lasciò morti
molti de' suoi senza potersene impadronire.
Nel dì 5 d'ottobre arrivò colla
sua armata navale il duca Giovanni a
Napoli. La <i>regina Isabella</i>, donna prudente,
essendo il re in Calabria, mosse
il popolo alla difesa, di maniera che Giovanni,
non vedendo movimento alcuno,
se non nemico, nella città, se ne andò a
Castello-a-mare del Volturno, dove fu
ben ricevuto da <i>Marino Marzano</i>, principe
di Rossano e duca di Sessa, che alzò le
bandiere d'Angiò. De' suoi fatti meglio
parleremo all'anno seguente.
</p>

<p>
Mentre questa briga era nel regno di
Napoli, stando il pontefice <i>Pio II</i> in Mantova,
arrivarono colà gli ambasciatori di
varii principi e di molte teste coronate;
<span class="pagenum" id="Page_1258">[1258]</span>
e in persona vi comparve <i>Francesco Sforza</i>
duca di Milano, menando seco un grandioso
accompagnamento, e fu accolto
con distinto amore ed onore dal pontefice
e da <i>Lodovico marchese</i> di Mantova. Per
lui recitò in quella pubblica assemblea
un'orazione <i>Francesco Filelfo</i>, uno allora
dei primi letterati d'Italia, che riscosse
l'ammirazione d'ognuno, e fin dallo stesso
papa, il quale nell'eloquenza latina non
cedeva ad alcuno. In questi tempi tuttavia
<i>Federigo conte</i> d'Urbino e <i>Jacopo
Piccinino</i> erano addosso a <i>Sigismondo
Malatesta</i> signore di Rimini colle male
parole <span class="fnote">[Cronica di Bologna, tom. 18 Rer. Ital.]</span>. Cinquantasette castella gli
aveano tolto, delle quali ne misero a saccomano
ed abbruciarono trentasette. Lo
avrebbono fors'anche ridotto agli ultimi
sospiri; ma fu creduto che il Piccinino,
guadagnato sottomano con regali, non
gli volesse far quel male che potea. Sigismondo,
trovandosi a mal partito, altro
rifugio non ebbe che di ricorrere a Mantova
per pregare il papa d'interporsi affine
di ottenergli pace. Ossia che Pio,
come vuole il Gobellino <span class="fnote">[Gobel., Comment., lib. 3.]</span>, arbitrasse
egli; oppure, come ha la Cronica di Bologna,
che fosse rimesso l'affare per ordine
del pontefice al duca di Milano, suocero
bensì di esso Malatesta, ma con ragione
disgustato di lui: certo è che fu pronunciato
il laudo, per cui restò obbligato
Sigismondo a restituire al conte d'Urbino
la Pergola ed altre terre a lui tolte, e a
pagare in varie rate al re di Napoli quaranta
mila ducati d'oro ch'egli avea
truffato al re Alfonso, e di dare, per
sicurezza di tal pace, al papa in deposito
la città di Sinigaglia e il vicariato di Mondavio.
Dura fu la legge, ma la necessità
l'obbligò ad accomodarvisi. Così, ricuperate
le sue castella, ebbe pace, ma pace
comperata ben cara. Merita <i>Poggio dei
Bracciolini</i> Fiorentino, segretario di quella
repubblica, e letterato insigne di questi
tempi, che si faccia menzione della sua
morte, accaduta nell'anno presente a dì
<span class="pagenum" id="Page_1259">[1259]</span>
30 di ottobre <span class="fnote">[Vita Poggii, tom. 20 Rer. Ital.]</span>, con lasciar dopo di sè
molte opere e gran nome. Mancò pure
di vita in Napoli <i>Gianozzo Manetti</i>, parimente
Fiorentino, letterato non inferiore
all'altro per la sua molta dottrina e
cognizione delle lingue ebraica, greca e
latina.
</p>

<hr />
</div>

<div class="chapter">
<h2 class="hidden" id="MCCCCLX">MCCCCLX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccclx</span>. Indiz. <span class="smcap lowercase">VIII</span>.</td>
  </tr>
  <tr>
    <td><span class="smcap">Pio II</span> papa 3.</td>
  </tr>
  <tr>
    <td><span class="smcap">Federigo III</span> imperadore 9.</td>
  </tr>
</table>

<p>
Continuando il buon <i>papa Pio II</i> il
suo soggiorno in Mantova, impiegò tutto
il suo zelo per l'esecuzione del suo disegno
intorno all'unione dei principi cristiani,
gli ambasciatori de' quali erano
concorsi a quella dieta <span class="fnote">[Gobell., Comment., lib. 3. Raynaldus, Annal.
Eccles.]</span>. Quei di Firenze,
Siena, Genova e Bologna promisero
soccorsi. <i>Borso duca</i> di Modena e
signor di Ferrara chiaramente esibì trecento
mila ducati d'oro. I Veneziani anche
essi si mostrarono pronti a far guerra,
ma voleano il comando dell'armata e
delle genti degli altri principi. Più larghe
erano le offerte del <i>re Ferdinando</i>, sennonchè
egli si trovava involto in una
pericolosa guerra col <i>duca d'Angiò</i> e coi
suoi baroni. Nulla si potè ottener dalla
Francia. Poco ancora potea sperarsi
dalla Germania, perchè, per la morte di
<i>Ladislao re</i> d'Ungheria e di Boemia, <i>l'imperador
Federigo</i>, pretendendo a quei regni,
pensava più a sè stesso che ai Turchi.
Cosa promettesse <i>Francesco duca</i> di Milano
non apparisce. I fatti fecero vedere che
i suoi molti colloquii col papa furono di
aiutare il re Ferdinando, e non già di
guerreggiare in Levante. Furono nondimeno nella
dieta di Mantova stabiliti varii
punti intorno al formare una possente
flotta per mare e un poderoso esercito
per terra da inviare contro ai Turchi:
tutte belle disposizioni, le quali dove
andassero a terminare, non tarderemo a
vederlo. Ciò fatto, senza badare al rigore
<span class="pagenum" id="Page_1260">[1260]</span>
del verno, mosse da Mantova il pontefice
Pio nella metà di gennaio, ed arrivò a
Ferrara nel giorno 17 <span class="fnote">[Cronica di Ferrara, tom. 24 Rer. Ital.]</span>, servito sempre
nel viaggio per Po dal <i>duca Borso</i>
con apparato di festa anche maggiore del
precedente. Nel dì 22 arrivò a Bologna,
e di là poi passò a Siena, dove si fermò
sino al dì 1 di settembre: nel qual tempo
andò ai bagni di Macerata e di Petriolo.
Egli era maltrattato dalla gotta, e si facea
portar dagli uomini in lettiga. Perchè
vedea <i>Sigismondo Malatesta</i>, uomo torbido
e malcontento della pace fatta, prese
al suo soldo <i>Lodovico Malvezzo</i> <span class="fnote">[Cronica di Bologna, tom. 18 Rer. Ital.]</span>, condottiere
di ottocento cavalli e ducento
fanti. E non il prese indarno, perchè Sigismondo
nel novembre ruppe la guerra
alla Chiesa, e andò all'assedio di Castello
Moro; ma ne fu cacciato con suo disonore
da esso Malvezzo.
</p>

<p>
Cresceva intanto l'incendio della
guerra nel regno di Napoli. Già <i>Marino
Marzano</i> principe di Rossano e duca di
Sessa vedemmo che s'era congiunto con
<i>Giovanni duca</i> d'Angiò, ossia di Lorena <span class="fnote">[Simonetta, Vita Francisci Sfortiae, lib. 26,
tom. 21 Rer. Ital. Jovianus Pontanus. Giornal. Napolet.,
tom. 21 Rer. Ital. Gobellinus, et alii.]</span>.
Altrettanto fecero <i>Antonio Caldora</i> e gli
altri Caldoreschi molto potenti nello
Abbruzzo, e <i>Pier Giovanni Cantelmo</i> duca
di Sora, e <i>Niccola conte</i> di Campobasso.
Penetrato poi il duca Giovanni in Abbruzzo,
trovò ubbidiente a' suoi cenni la città
dell'Aquila. Intanto dal servigio di Ferdinando
si levò ancora <i>Ercole Estense</i>,
fratello del duca Borso, e colla sua brigata
si gettò nel partito dell'Angioino,
aprendogli le porte la città di Nocera dei
Pagani. Ma quello che maggiormente rinforzò
l'esercito del duca Giovanni fu la
venuta al suo soldo di <i>Jacopo Piccinino</i>,
già staccato dal servigio degli Aragonesi,
sì perchè egli era gran capitano d'armi,
e sì ancora perchè seco trasse un buon
corpo di soldatesche <span class="fnote">[Cronica di Bologna, tom. 18 Rer. Italic.]</span>. Partitosi egli da
Cesena sul fine di marzo, per la marca
<span class="pagenum" id="Page_1261">[1261]</span>
d'Ancona andò in Abbruzzo, accrescendo
con ciò l'animo agli Angioini, in poter dei
quali vennero dipoi Foggia, San Severo,
Manfredonia e molte altre terre. Allora
fu che <i>Gian-Antonio Orsino</i> principe di
Taranto, levandosi la maschera, si dichiarò
del partito angioino, ed unì col
duca le sue forze, che erano ben molte.
Con tale prosperità camminavano gli
affari del duca; e già pareva ch'egli
fosse per far balzare dal trono il re Ferdinando.
Ricorse il re ai Veneziani e
Fiorentini, ma niun di essi volle prendere
impegno alcuno in favore di lui. Il
solo <i>papa</i> e <i>Francesco duca</i> di Milano
furono in suo aiuto. La maggior apprensione
che si avesse lo Sforza dopo l'acquisto
dello Stato di Milano, fu sempre
quella dei Franzesi, per le pretensioni
del duca d'Orleans al ducato di Milano,
a cagione di <i>Valentina Visconte</i>. Mal volentieri
si vedeva egli vicino esso duca di
Orleans, padrone della città d'Asti. Gli
stava anche sul cuore il dominio di Genova
dato al re di Francia. Se fosse riuscito
in oltre a Giovanni duca d'Angiò
di conquistare il regno di Napoli, tanta
potenza dei Franzesi in Italia potea far
tremare un duca di Milano <span class="fnote">[Simonetta, Vita Francisci Sfortiae, lib. 27,
tom. 21 Rer. Ital.]</span>. Perciò
Francesco Sforza diede circa due mila
cavalli a <i>Buoso Sforza</i> suo fratello nel
marzo di quest'anno, con ordine di andare
ad unirsi con <i>Alessandro Sforza</i>
signore di Pesaro suo fratello, e col
conte Federigo d'Urbino, per impedire il
passaggio del <i>Piccinino</i> alla volta del regno
di Napoli. O non vollero, o non poterono
essi tagliargli la strada; e però gli
tennero dietro per la Marca, e, giunti anche
essi in Abruzzo cominciarono a far
guerra alle terre di <i>Giosia Acquaviva</i>.
Non meno del duca di Milano avea i suoi
motivi <i>Pio II</i> pontefice d'assistere al re
Ferdinando in sì grave bisogno; nè egli
potea sofferire i Franzesi, tanto più che
negato gli aveano ogni sussidio contro
dei Turchi. Pertanto inviò a Ferdinando
<span class="pagenum" id="Page_1262">[1262]</span>
in soccorso <i>Simonetto da castello di Piero</i>,
e <i>Rinaldo Orsino</i>, con molte squadre
di cavalleria. In questi tempi, volendo
il re Ferdinando tirare nel suo partito
<i>Marino duca</i> di Sessa, si lasciò condurre
ad un abboccamento con lui, accompagnato
da due soli compagni. Era venuto
il duca con due altri per assassinarlo; ma
egli così ben seppe difendersi colla spada,
ch'ebbero tempo i suoi d'accorrere e di
ripulsare i traditori.
</p>

<p>
Col pontifizio rinforzo esso re Ferdinando
uscì dipoi in campagna, e giacchè
il duca d'Angiò col principe di Taranto
era coll'esercito suo pervenuto sino a Nola,
andò a trovarlo, e fu a fronte dei
nemici al fiume Sarno sul principio di
luglio. Siccome superiore di forze, gli
avea già ridotti a tale che li potea vincere
colla fame. Ma da giovanile baldanza
mosso, contuttochè Simonetto e gli altri
saggi capitani il dissuadessero, volle dar
loro battaglia nel dì 7 di luglio <span class="fnote">[Cristoforo da Soldo, Ist. Bresciana, tom. 21
Rer. Ital.]</span>. Andò
in isconfitta tutta l'armata sua; Simonetto
vi lasciò la vita; moltissimi furono gli
uccisi, più i prigioni. Ferdinando con soli
venti cavalli si ritirò salvo a Napoli <span class="fnote">[Tristan. Caracciol., Opusc., tom. 22 Rer. Ital.]</span>.
Ma, ritrovandosi senza danari, non ebbe
scrupolo la <i>regina Isabella</i>, sua moglie
saggia, di andare colla bussola in mano
per Napoli cercando come per limosina
soccorso; e con ciò raccolse una somma
d'oro, tanto che il re si rimise alquanto
in arnese. Ma quella vittoria si tirò dietro
favorevoli conseguenze pel duca di
Angiò. Nola col circonvicino paese se gli
diede. <i>Roberto conte</i> di San Severino, e
il duca di San Marco, con gli altri della
casa di San Severino, non potendo di
meno, vennero alla di lui ubbidienza.
Così parimente fece Cosenza in Calabria,
a riserva della rocca; e Castellamare in
Terra di Lavoro, e moltissime altre terre
e baroni del regno, di modo che a poco
oramai si stendeva la signoria del re Ferdinando.
Se il duca d'Angiò marciava a
<span class="pagenum" id="Page_1263">[1263]</span>
dirittura a Napoli, fu comune credenza
che vi avrebbe messo dentro il piede,
perchè neppur ivi mancava a lui una
grossa fazion d'Angioini. Ma il principe
di Taranto, che non volea finir sì presto
la guerra, si oppose, e condusse il duca
contro d'alcune terre e baroni tuttavia
disubbidienti <span class="fnote">[Giornal. Napolet., tom. 21 Rer. Ital.]</span>. In Napoli poi col
tempo fu detto che la <i>regina Isabella</i>,
nipote di esso principe di Taranto, vestita
da zoccolante, fosse ita a trovarlo,
e, gittatasi a' di lui piedi, il pregasse,
che giacchè l'avea fatta regina, la lasciasse
anche morire regina; e che egli
perciò menasse a spasso da lì innanzi il
duca d'Angiò. Non andò molto che anche
a San Fabiano in Abbruzzo <i>Jacopo
Piccinino</i> venne alle mani con <i>Alessandro
Sforza</i> e col conte d'Urbino nel dì 27
di luglio <span class="fnote">[Cronica di Bologna, tom. 18 Rer. Ital.]</span>. Fu quella una sanguinosa
ed ostinata battaglia, che durò dalle venti
ore del giorno sino alle tre della notte,
con gran perdita di cavalli da amendue
le parti, ma maggiore da quella di Alessandro,
il quale nella stessa notte tacitamente
levò il suo campo, e si ridusse in
salvo. Non restando dunque oppositore
in quelle contrade, al Piccinino cadde in
pensiero di far guerra al papa, per distorlo
dalla lega col re <i>Ferdinando</i>. Calò
dunque nell'autunno nel territorio di
Rieti, dove prese alcune terre degli Orsini.
<i>Jacopo Savello</i>, che molte altre ne
possedeva nella Sabina, s'accordò tosto
con lui. Per questa novità s'empiè di terrore
Roma stessa. Di ciò avvisati <i>Alessandro
Sforza</i> e <i>Federigo conte</i> d'Urbino,
valicato l'Apennino, sen vennero su
quel di Norcia; e l'arrivo loro servì a
fare che ritornasse Jacopo Piccinino
colle sue milizie a svernare in Abbruzzo.
Tuttavia il papa pregò <i>Francesco Sforza</i>
duca di Milano d'inviargli alquante delle
sue truppe per maggior sua sicurezza.
Aveva anche lo stesso duca spedito al re
Ferdinando, dopo la rotta di Sarno, oltre
a buona somma di denaro due mila
<span class="pagenum" id="Page_1264">[1264]</span>
cavalli ben in punto, e mille fanti, coi
quali e colle sue truppe ricuperò molti
luoghi intorno a Napoli, fece tornare
alla sua divozione i Sanseverineschi, e
riebbe la ricca città di Cosenza, capo
della Calabria, che fu barbaricamente
allora messa tutta a sacco. Per guadagnare
alla parte sua <i>Roberto da San Severino</i>,
il re Ferdinando gli diede il principato
di Salerno, con ispogliarne <i>Felice
Orsino</i>. Gran tribolazione patì in questo
anno Venezia per cagion della peste, la
quale, aiutata dalla negligenza degl'Italiani
d'allora, troppo spesso s'introduceva
nelle città, e dall'una passava alla
altra con facilità mirabile. Nota parimente
il Sanuto <span class="fnote">[Sanuto, Istor. Venet., tom. 22 Rer. Ital.]</span> che in questi tempi
la mirabil arte della stampa fu portata a
Venezia, e cominciò a diffondersi a poco
a poco anche per l'altre città italiane.
</p>

<hr />
</div>

<div class="chapter">
<h2 class="hidden" id="MCCCCLXI">MCCCCLXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccclxi</span>. Indiz. <span class="smcap lowercase">IX</span>.</td>
  </tr>
  <tr>
    <td><span class="smcap">Pio II</span> papa 4.</td>
  </tr>
  <tr>
    <td><span class="smcap">Federigo III</span> imperadore 10.</td>
  </tr>
</table>

<p>
Io non so come il Rinaldi <span class="fnote">[Raynaldus, Annal. Eccles. Simonetta, Vita
Francisci Sfortiae, tom. 21 Rer. Ital. Cristoforo da
Soldo, Istor. Bresc., tom. eod. Giustiniani, Istor. di
Genova, ed altri.]</span> ed
altri storici riferiscano sotto il precedente
anno la rivoluzione di Genova, che
certamente avvenne nell'anno presente.
Per le gravezze smoderate che andavano
mettendo i Franzesi a quella città, erano
essi venuti in odio a non pochi; oltre a
ciò la plebe non sapea digerire che il
peso principale delle contribuzioni fosse
a lei addossato, con goderne intanto esenzione
molti dei nobili e dei più ricchi.
Forse anche un segreto vento spirava
dalla parte dell'accorto duca di Milano,
a cui dispiaceva quel nido di Franzesi.
Ora nel dì 9 di marzo la plebe si
levò a rumore, e crebbe nella notte il
tumulto, con essersi fatta nel giorno seguente
tal massa di gente armata, che il
luogotenente regio, trovandosi senza
<span class="pagenum" id="Page_1265">[1265]</span>
forze da poter resistere alla moltitudine,
si ritirò nel castelletto. Entrarono allora
in Genova <i>Paolo Fregoso</i> arcivescovo e
<i>Prospero Adorno</i>, amendue seguitati da
una copiosa frotta di villani armati, i
quali forzarono gli altri Franzesi a ritirarsi
anche essi nel castelletto. Seguì poi
gran discordia tra i Fregosi e gli Adorni.
Furono spinti parecchi di essi fuor di
città; ma, accordati fra loro, venne dipoi
eletto doge di Genova <i>Prospero Adorno</i>.
Dopo di che si diedero a vigorosamente
assediare il castelletto, e ricorsero per
soccorso a <i>Francesco Sforza</i> duca di
Milano, il quale aspettava a mani giunte
l'occasione di cacciare di colà i Franzesi;
nè si fece molto pregare ad inviar loro
più migliaia di fanti, ed insieme una grossa
somma di danaro, nutrendo fin d'allora
la speranza d'impadronirsi egli di quella
città. L'arcivescovo Paolo fu, per sospetti
insorti, obbligato a ritirarsi; ma perchè
giunsero nuove che Carlo re di Francia
inviava sei mila combattenti contra di
Genova per terra, e il <i>re Renato</i> signor
della Provenza incamminava anch'egli a
quella volta sette galeazze piene di gente;
il duca di Milano fece tornar l'arcivescovo
a Genova, mandò rinforzo di
nuova pecunia, ed operò che <i>Marco Pio</i>
signor di Carpi con sua brigata marciasse
in aiuto de' Genovesi. Arrivarono
finalmente per terra e per mare i Franzesi,
e v'era in persona lo stesso re Renato.
Non seppero servirsi del tempo:
altrimente potevano sulle prime entrare
in Genova. Assediarono dunque la città,
e seguirono varii assalti e molti combattimenti,
con difendersi valorosamente il
doge, l'arcivescovo e i cittadini, aiutati
dagli Sforzeschi, finchè nel dì 17 di luglio <span class="fnote">[Cronica di Bologna, tom. 18 Rer. Ital. Gobellin.,
Comment., lib. 5.]</span>,
mentre si faceva una general battaglia
da ambe le parti, arrivati a Genova
tre capitani dello Sforza, cioè <i>Carlo Cadamosto
</i>da Lodi, <i>Giorgio Dalmatino</i>, soprannominato
Targhetta, e <i>Niccolò Epirota</i>,
<span class="pagenum" id="Page_1266">[1266]</span>
i quali fecero credere imminente
l'arrivo d'un gagliardo rinforzo di gente,
inviato dal duca dì Milano; proruppero
in sì alte voci d'allegrezza i Genovesi,
gridando: <i>Viva Sforza, viva il duca</i>, che
i Franzesi atterriti diedero tosto a gambe.
Furono inseguiti dal furioso popolo
di Genova, e parte da esso e parte dai
contadini, fama fu che ne restassero uccisi
più di due mila e cinquecento <span class="fnote">[Cristoforo da Soldo, tom. 21 Rer. Ital.]</span>,
fra' quali circa cento cavalieri a speroni
d'oro: il Filelfo ed altri dicono fin quattro
mila; e ciò perchè i Franzesi, allora
gente bestiale, non davano quartiere agli
Italiani, e però dagl'Italiani furono pagati
della stessa moneta. Vi restarono
non di meno anche moltissimi d'essi prigioni.
Dopo cotal vittoria insorse nuovamente
lite tra gli Adorni e Fregosi. Prevalendo
gli ultimi, toccò a <i>Prospero Adorno</i>
d'uscir di città, e di perdere il governo.
Col consentimento dell'arcivescovo fu
eletto doge <i>Spineta Fregoso</i> suo cugino;
ma da lì a poco entrato in Genova con
molti armati <i>Lodovico Fregoso</i>, già stato
doge di quella città, si fece eleggere di
nuovo doge coll'abbassamento di Spineta.
Questi ottenne il possesso del castelletto
dal <i>re Renato</i>, il quale se ne
tornò a Savona, tuttavia ubbidiente a
lui, e poscia a Marsilia, portando seco
una gran doglia per un'impresa così
mal terminata. Venne poi a morte nel
dì 22 di luglio <i>Carlo VII</i>, glorioso re di
Francia, e però dalla di lui collera e
vendetta rimasero liberi i Genovesi. Succedette
in quel regno <i>Lodovico XI</i>, suo
primogenito, principe d'umore strano,
stato finora in discordia col padre.
</p>

<p>
Per conto del regno di Napoli, appena
coll'arrivo della primavera poterono
uscire in campagna gli emuli principi, che
tutti furono in armi. In quattro luoghi
era nell'anno presente la guerra. <i>Sigismondo
Malatesta</i>, acconciatosi con <i>Giovanni duca
</i>d'Angiò, facea guerra al papa.
Era questi tenuto in briglia da <i>Lodovico
<span class="pagenum" id="Page_1267">[1267]</span>
Malvezzo</i> e da <i>Pier Paolo de' Nardini</i> <span class="fnote">[Simonetta, Vit. Francisci Sfortiae, lib. 28,
tom. 21 Rer. Ital. Cronica di Bologna, tom. 18
Rer. Ital. Gobellin., Comment., lib. 5.]</span>.
Furono amendue assaliti nel dì 2 di luglio
a Castello Leone dal Malatesta, e
durò la zuffa ben cinque ore. Ebbero la
peggio le truppe pontifizie, e vi morì il
Nardini; il Malvezzo vi perdè tutto il credito,
perchè non avea la gente che era
obbligato a tenere, e Sigismondo rimase
padrone del campo. Se non fuggiva <i>Bartolomeo</i>
vescovo di Corneto, commissario
del papa con quattro squadre di genti
d'armi a Rocca Contrada, forse era differente
il fine di quella battaglia. Misesi
poi Sigismondo a' dì 19 di luglio in viaggio
per passare in Abbruzzo ed unirsi col
conte <i>Jacopo Piccinino</i>; ma, udito che il
papa mandava <i>Napolione Orsino</i> con
assai gente nella Marca, se ne tornò indietro
alla difesa del proprio paese. Intanto
non si può esprimere che sdegno
ed odio concepisse il pontefice Pio contra
d'esso Sigismondo; e però diede mano
alle scomuniche, e sottopose all'interdetto
tutte le di lui città e terre, e il fece dipignere
qual traditore per gli Stati della
Chiesa. Altra guerra fu nella Sabina, perchè
s'erano ribellati i Savelli. Ma inviato
ai loro danni <i>Federigo conte</i> d'Urbino colle
milizie pontifizie, ridusse nel mese di luglio
<i>Jacopo Savello</i> alla necessità di chiedere accordo, e
l'ottenne. Guerreggiava nei
medesimi tempi in Abbruzzo <i>Jacopo Piccinino</i>,
ed avea messo il campo ad un castello.
Accorsero in quelle parti <i>Alessandro
Sforza</i> e <i>Matteo da Capoa</i> per dargli
soccorso, e scontratisi per accidente in
viaggio con <i>Antonio Caldora</i>, che colle sue
genti andava ad unirsi al Piccinino gli
diedero una rotta: lo che fu cagione, che
esso Piccinino, levatosi da quell'assedio,
cavalcasse verso il contado dell'Aquila.
Ma tenendogli dietro Alessandro e Matteo,
tanto fecero che il ridussero ad
uscire d'Abbruzzo. Se n'andò egli a trovare
il duca d'Angiò e il principe di Taranto,
che allora si trovavano in Puglia.
<span class="pagenum" id="Page_1268">[1268]</span>
Poco mancò che non prendesse piede la
discordia insorta fra il <i>pontefice Pio</i> e il
<i>re Ferdinando</i> in questi tempi. La città di
Terracina era allora sotto il dominio di
Ferdinando. Fece rumore quel popolo,
e Pio II mandò a prenderne il possesso.
Acquistò ancora il conte d'Urbino molte
terre nel regno di Napoli; e strano parve
che le prendesse a nome del papa, il quale
veramente le ritenne in suo potere. Fece
il re Ferdinando molte doglianze per questi
atti; ma sì grave era il bisogno che
egli avea dell'assistenza papale nel lubrico
suo stato, che gli convenne sagrificar
questi piccioli interessi al maggiore. Infatti
Pio II gl'inviò un possente soccorso
di gente sotto il comando di Antonio suo
nipote, figliuolo d'una sua sorella, adottato
nella casa Piccolomini. E perciocchè
esso Pio non volea essere da meno degli
altri papi che aveano già cominciato, e
seguitarono poi lungo tempo, a tenere per
uno dei lor principali pensieri e desiderii
quello d'ingrandire a dismisura i lor nipoti,
dopo aver egli investito di varie
terre della Chiesa questo suo nipote, procurò
che anche il re Ferdinando il promovesse
a gradi più alti <span class="fnote">[Istor. di Napoli, tom. 23 Rer. Ital.]</span>. Ora, dopo
avergli data esso re in moglie Maria sua
figliuola bastarda, nel dì 27 di maggio il
dichiarò ancora duca d'Amalfi e gran
giustiziere del regno; e cavalcando per
Napoli il tenne a' fianchi, con far portare
davanti a lui un'insegna e un pennone.
A lui parimente nell'anno 1465 donò la
contea di Celano.
</p>

<p>
Coll'esercito suo uscì bensì <i>Ferdinando</i>
in campagna, ma non avrebbe
forse potuto resistere al duca d'Angiò e
al principe di Taranto, che, colla giunta
delle truppe del Piccinino, già erano superiori
di forze, e il tennero anche come
assediato in Barletta per alquanti giorni,
se <i>Alessandro Sforza</i> non fosse anche
egli arrivato colla sua gente a rinforzarlo.
In oltre eccoti all'improvviso sbarcare
a Trani, ed impadronirsi di quella città
<i>Giorgio Castriota</i> appellato Scanderbech,
<span class="pagenum" id="Page_1269">[1269]</span>
potente signore in Albania, e celebre per
le vittorie riportate contro ai Turchi, che
con circa ottocento bravi cavalieri venne
in aiuto del re Ferdinando. La venuta di
questo principe, che lasciava la guerra
contro il comune nemico, allora minacciante
i suoi Stati, per correre a quella
del regno di Napoli, diede occasione a
molti di sparlare di papa Pio: quasi che
tutti i suoi movimenti per incitare i cristiani
a militare in Oriente, e per raccogliere
tanta copia di danaro con decime
ed indulgenze da tutta la cristianità, andassero
poi a finire in una guerra contra
dei Franzesi, per sostenere la corona sul
capo a Ferdinando. Certamente l'autore
della Cronica di Bologna <span class="fnote">[Cronica di Bologna, tom. 18 Rer. Ital.]</span> con poco
vantaggio parla del danaro ammassato
per far guerra ai Turchi, che fu poi dissipato
in altro uso. Coi rinforzi suddetti il
re Ferdinando campeggiò per qualche
tempo; assediò Gesualdo, e, dopo non
so quanti giorni, in faccia ai nemici se
ne impadronì; e andato anche sotto Nola,
non solamente l'ebbe a patti, ma condusse
anche ai suoi servigii il <i>conte Orso
Orsino</i>, che v'era di guarnigione, e con
esso lui la sua gente ancora, con che terminò
la campagna <span class="fnote">[Raynald., Annal. Eccles.]</span>. Avea il papa scomunicato
chiunque seguitava il partito
angioino. Nè si dee tacere che il medesimo
pontefice, oltre all'aver canonizzata
in quest'anno santa Caterina da
Siena, fece anche nel dicembre una promozione
di cardinali, tutti persone di
merito, fra i quali merita d'essere menzionato
<i>Jacopo Ammanati</i> Lucchese, appellato
il cardinal di Pavia, perchè vescovo
di quella città, uomo di rara letteratura
e di singolar prudenza, come ne fan fede
le sue lettere stampate.
</p>

<p>
<span class="pagenum" id="Page_1270">[1270]</span>
</p>

<hr />
</div>

<div class="chapter">
<h2 class="hidden" id="MCCCCLXII">MCCCCLXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccclxii</span>. Indizione <span class="smcap lowercase">X</span>.</td>
  </tr>
  <tr>
    <td><span class="smcap">Pio II</span> papa 5.</td>
  </tr>
  <tr>
    <td><span class="smcap">Federigo III</span> imperadore 11.</td>
  </tr>
</table>

<p>
S'era incominciato nell'anno precedente
a scomporre la sanità di <i>Francesco
Sforza</i> duca di Milano <span class="fnote">[Simonetta, Vit. Francisci Sfortiae, lib. 28,
tom. 21 Rer. Ital.]</span>, e i più dubitavano
che già si fosse formata l'idropisia,
da cui non potesse guarire. Andò, come
suol avvenire, tanto innanzi la fama di
sua malattia, che sul principio di questo
anno si spacciò come accaduta la sua
morte, o almeno che fosse vicino a quell'ultimo
passo. Corse questa diceria per
tutta l'Europa, e a distruggerla vi volle
ben molto. Fu essa cagione che i contadini
del Piacentino, pretendendosi smoderatamente
aggravati di taglie e d'imposte
dal duca, e credendolo già morto, si
sollevarono nel dì 25 di gennaio <span class="fnote">[Ripalta, Annal. Placent., tom. 20 Rer. Ital.]</span>.
Circa sette mila d'essi nel dì 29 entrarono
nella città, e con esso loro si unì la
plebe della medesima Piacenza. Era ivi
governator dell'armi <i>Corrado Fogliano</i>,
fratello uterino del duca, il quale addormentò
e burlò quei forsennati, con sottoscrivere
tutti quanti i capitoli ch'essi addimandarono,
cosicchè li fece desistere
dal ribellare la città contro del duca. Venute
poi alcune squadre di genti d'armi
a Piacenza, maggiormente fermarono
l'empito d'essi villani. Tuttavia, continuando
essi nel loro ammutinamento, nel
dì 5 di maggio giunse Donato Milanese
colle genti del duca, e, data loro battaglia,
li disfece, colla morte e prigionia di moltissimi,
de' quali furono impiccati i più
colpevoli. Fu preso il <i>conte Onofrio</i> Anguissola,
che s'era fatto lor capo, e condannato
a perpetua carcere. Per questa
rivoluzione gran gente si partì da quel
territorio, che perciò rimase in cattivissimo
stato. Anche il conte <i>Tiberto Brandolino</i>,
che era stato mandato a Piacenza
per que' rumori nel dì 2 di febbraio,
<span class="pagenum" id="Page_1271">[1271]</span>
chiamato poi a Milano, fu messo in dura
prigione per ordine del duca, imputato
d'aver tenuta mano coi contadini sollevati,
e che essendo già in accordo col
<i>duca d'Angiò</i> e con <i>Jacopo Piccinino</i>, fosse
per fuggirsene alla lor parte. Era valentissimo
condottier d'armi, ma dicono ancora
che non avea pari nella crudeltà.
Questi poi nel dì 12 di settembre per disperazione
si tagliò nelle carceri la gola,
seppure altri non l'aiutò a terminare la
vita. Intanto il duca Francesco per la sua
buona complessione si riebbe dalla temuta
idropisia, in maniera nondimeno che
non riacquistò più il solito buon colore
del volto, nè la primiera agilità delle
membra. Si applicò poi col vigore di
prima a sostener gl'interessi del re Ferdinando,
che si trovavano tuttavia in
mala positura, per mancanza spezialmente
di pecunia, quantunque sì il papa
che il duca pagassero puntualmente le
rate pattuite.
</p>

<p>
Sul principio della state del presente
anno <span class="fnote">[Simonetta, Vit. Francisci Sfortiae, lib. 29,
tom. 21 Rer. Ital.]</span> il <i>principe di Taranto</i> e <i>Jacopo
Piccinino</i> assediarono Giovenazzo, e colla
artiglieria forzarono alla resa quella
terra. Coll'uso della stessa forza conquistarono
Trani e Barletta. Non poterono
già vincere Ariano; e intanto s'impossessò
il <i>duca Giovanni</i> di Manfredonia
e de' luoghi circonvicini, per lo che
le di lui genti continuarono le scorrerie
e i saccheggi per la Puglia, finattantochè
unitosi il re Ferdinando con <i>Alessandro
Sforza</i> condottiere delle armi sforzesche,
andò coll'esercito suo ad accamparsi
un miglio lungi da Troia. Quivi ancora,
stando a fronte le armate nemiche, nel
dì 18 d'agosto si venne ad un general
fatto d'armi. Dalle tredici ore sino alle
diciannove durò l'aspro combattimento,
e in fine, rovesciati, gli Angioini si diedero
precipitosamente alla fuga. Per loro fu
un gran sussidio la vicina città di Troia,
dove i più si rifugiarono. Non si potè
frenare la cupidigia dei vincitori soldati,
<span class="pagenum" id="Page_1272">[1272]</span>
che non si sbandassero e corressero a
spogliare il campo e i tesori delle tende
nemiche; lo che osservato dal Piccinino,
che stava sulle mura di Troia, prese
animo per uscir di nuovo contro i dispersi
bottinatori, riuscendogli di ricuperar
molti dei prigioni, e di uccidere o
mettere in fuga assaissimi de' nemici.
Più avrebbe fatto, se il re Ferdinando
ed Alessandro, raunate alcune squadre
di cavalleria, non l'avessero respinto
entro la città. Tuttavia restò così indebolito
per questa rotta l'esercito angioino,
che Giovanni d'Angiò e il Piccinino
nella seguente notte, lasciato un buon
presidio in Troia, si ritirarono a Nocera,
Manfredonia e Trani. Venne poscia in
potere di Ferdinando Orsara; e la città
di Troia per ripiego trovato si diede ad
<i>Ippolita</i>, e non già ad <i>Isotta</i>, come ha il
Gobellino <span class="fnote">[Gobel., Comment., lib. 10.]</span>, figliuola del duca di Milano,
destinata moglie d'Alfonso figlio del
re. Trovossi in essa abbondante massa
di roba, lasciata dai fuggitivi nemici, e
furono presi cinquecento cavalli. Foggia,
San Severo, Ascoli ed altre terre tornarono
all'ubbidienza del re. Maggiormente
ancora si abbassò da lì innanzi
lo stato del duca d'Angiò <span class="fnote">[Cristoforo da Soldo, Istoria Bresc., tom. 21
Rer. Ital.]</span>; imperocchè
l'accorto <i>re Ferdinando</i> poco stette
a spedir messi al vecchio principe di Taranto
suo zio, cioè a <i>Gian-Antonio Orsino</i>,
che con umili parole e proteste di
non mai interrotto affetto il pregarono
di pace, ben conoscendo il re, che se si
staccava dal duca d'Angiò, questo potente
signore, il qual solo co' suoi danari
tenea in buona lena il contrario partito,
non poteano durarla lungo tempo i suoi
nemici. Tanto seppero dire quei messi,
che si ridusse il principe nel dì 13 di
settembre <span class="fnote">[Cronica di Bologna, tom. 18 Rer. Ital.]</span> ad abbracciare dal canto
suo la pace col papa, col re e col duca
di Milano. Rapportati si veggono dal
Gobellino gli articoli di quella capitolazione.
<span class="pagenum" id="Page_1273">[1273]</span>
Per essa quanto migliorò la fortuna
e crebbe l'allegrezza del <i>re Ferdinando</i>,
altrettanto rimasero sbigottiti il
<i>duca d'Angiò, Jacopo Piccinino</i> e <i>Sigismondo
Malatesta</i>.
</p>

<p>
Ed appunto il Malatesta ci chiama ad
accennar ciò che gli avvenne nell'anno
corrente. Aveva egli raunato un bel
corpo d'armata con pensiero di trasferirsi
in Abbruzzo per le continue istanze
del duca d'Angiò e del Piccinino <span class="fnote">[Gobellin., Simonetta, et alii.]</span>. Si
mise anche in viaggio, ed era pervenuto
nella Marca a Monte Olmo, quando due
nuove il fecero tornare indietro. L'una
fu che <i>Federigo</i> conte di Montefeltro e
d'Urbino, <i>Napolione Orsino</i> e <i>Matteo da
Capoa</i>, capitani del papa, venivano con
assai gente ai danni de' suoi Stati. L'altra
che da alcuni traditori gli si prometteva
l'acquisto di Sinigaglia, qualora
si fosse presentato colla sua armata sotto
quella città. In fatti corse egli a Sinigaglia <span class="fnote">[Cronica di Bologna, tom. 18 Rer. Ital.]</span>,
e cominciò a batterla colle artiglierie;
e quantunque colà giugnesse
anche l'esercito pontificio, ed assicurasse
que' cittadini del soccorso, pure
per maneggio de' congiurati non meno
la città che la rocca si diedero a Sigismondo.
Ma non volendo egli essere quivi
assediato, nella notte precedente al dì 14
d'agosto ne uscì colle sue genti per ridursi
a Mondolfo sulle sue terre. Non fu
sì occulto il suo movimento, che nol sapessero
i capitani papalini, i quali, messe
in armi le lor soldatesche, sul far del
giorno gli diedero addosso e lo sconfissero,
inseguendolo fin sulle porte di
Mondolfo, e facendo prigionieri circa
mille e cinquecento cavalli, e fra gli altri
<i>Gian-Francesco Pico</i> dalla Mirandola, che
era ito ad unirsi ad esso Malatesta con
ottocento cavalli. Si prevalsero di questa
vittoria i capitani del pontefice, perchè
non passò il mese di settembre che presero
l'intero vicariato di Fano, ossia
Mondavio, Mondaino, Santo Arcangelo,
Verucchio, ed altre assaissime terre; in
<span class="pagenum" id="Page_1274">[1274]</span>
una parola quasi tutto il contado di Rimini.
Se ne andò Sigismondo per mare
in Abbruzzo a chiedere soccorso al duca
Giovanni e a Jacopo Piccinino; ma ritrovò
che essi abbisognavano anche più
di lui di soccorso; e però, beffato della
espettazione sua, se ne ritornò a provvedere
il meglio che potè ai proprii bisogni.
In Venezia diede fine in quest'anno
al vivere suo il doge <i>Pasquale de' Malipieri</i>
nel dì 5 di maggio <span class="fnote">[Sanuto, Istor. Venet., tom. 22 Rer. Ital.]</span>, e venne da
lì a pochi giorni, cioè nel dì 12, in sua
vece eletto doge <i>Cristoforo Moro</i>, che
era procurator di San Marco. Tra Corneto
e Cività Vecchia in quest'anno nelle
montagne della Tolfa fu scoperta una
miniera di allume di rocca, da cui venne
da lì innanzi un gran profitto alla camera
pontificia. Vaghi sempre in addietro
i Genovesi di mutar governo, e sempre
fra loro discordi <span class="fnote">[Giustiniani, Istor. di Genova, lib. 5.]</span>, ebbero nell'anno
presente delle novità. <i>Lodovico da
Campofregoso</i> doge fu cacciato dal trono
e dalla città, e nel dì 14 di maggio <i>Paolo
Fregoso</i>, ambizioso arcivescovo di quella
città, si fece proclamar doge; ma non
giunse al fine d'esso mese, che fu detronizzato.
Per la terza volta nel dì 8 di
giugno tornò ad essere doge <i>Lodovico
Fregoso</i>. A tutti questi movimenti stava
attento <i>Francesco Sforza</i> duca di Milano,
uomo di fina accortezza; e siccome egli
amoreggiava da gran tempo quella ricca
e potente città, cominciò di buon'ora a
preparare i mezzi per ottenerne il fine.
Il primo passo fu quello di non irritare
<i>Luigi XI</i> re di Francia, che manteneva
le sue pretensioni sopra Genova. Tanto
maneggiò che ottenne da esso re la rinunzia
di quelle ragioni in favor suo:
nella qual occasione si esibì di far prendere
in moglie a <i>Galeazzo Maria</i> suo
primogenito una principessa di soddisfazione
del re <span class="fnote">[Cronica di Bologna, tom. 18 Rer. Ital.]</span>. Venuto a notizia di <i>Lodovico
Gonzaga</i> marchese di Mantova
questo trattato, se ne chiamò molto offeso,
<span class="pagenum" id="Page_1275">[1275]</span>
perchè, essendo già seguiti gli
sponsali fra una sua figliuola ed esso
Galeazzo Maria, si trovava aspramente
burlato dal duca. Da ciò venne ch'egli
s'unì co' Veneziani, dai quali fu preso
per lor generale di Terra ferma.
</p>

<hr />
</div>

<div class="chapter">
<h2 class="hidden" id="MCCCCLXIII">MCCCCLXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="smcap lowercase">mcccclxiii</span>. Indiz. <span class="smcap lowercase">XI</span>.</td>
  </tr>
  <tr>
    <td><span class="smcap">Pio II</span> papa 6.</td>
  </tr>
  <tr>
    <td><span class="smcap">Federigo III</span> imperadore 12.</td>
  </tr>
</table>

<p>
Erasi ridotto, dopo la rotta ricevuta
a Troia, il duca <i>Giovanni d'Angiò</i> in molte
angustie per mancanza di danaro <span class="fnote">[Gobellin., Comment., lib. 11.]</span>, nè
<i>Jacopo Piccinino</i>, che faceva bensì la
figura di suo capitano, ma era infatti padrone
del medesimo duca, sapea come
fornire al bisogno. Insorse lite fra <i>Rogerotto
conte</i> di Celano e <i>Cobella</i> sua madre.
Ricorse il primo al Piccinino, che
non tardò a passare colle sue armi colà.
Il frutto che ne riportò lo sconsigliato
Rogerotto, fu che il Piccinino prese Celano,
e tutto lo mise a sacco, con far ivi
grosso bottino di vasi d'oro e d'argento
e di pietre preziose, e di gran quantità
di grani e di pecore, con che ristorò la
armata sua. Poscia, durante il verno,
assediò Sulmona, e se ne impadronì, con
farsi pagare da que' cittadini cinque mila
ducati d'oro. Era anche andato il <i>re Ferdinando</i>
a mettere l'assedio ad un castello
di Marino principe di Rossano e duca di
Sessa. Venne a quella volta il Piccinino,
e il re fu obbligato a ritirarsi a Capoa:
tutte azioni che fecero risorgere in alto
il credito del Piccinino, che dianzi s'era
molto abbassato. Si ridusse egli dipoi coi
Caldoreschi in Abbruzzo, dove andò a trovarlo
colle milizie <i>Alessandro</i> signor di
Pesaro, fratello del duca di Milano, e in
faccia di lui s'accampò. Trovavasi molto
stretto il Piccinino, quando ecco nel dì
10 d'agosto <span class="fnote">[Cronica di Bologna, tom. 18 Rer. Ital.]</span> mandò a chiedere salvocondotto
ad Alessandro per potersi abboccare
con lui. L'abboccamento fu di
pace o tregua, e, dopo molto dibattimento,
<span class="pagenum" id="Page_1276">[1276]</span>
si conchiuse ch'egli, abbandonato
il duca d'Angiò, passerebbe al servigio
del <i>re Ferdinando</i> colla sua gente, riterrebbe
Sulmona ed altre terre da lui
occupate, e gli sarebbono per un anno
pagati novanta mila ducati d'oro per la
sua condotta, cioè trenta mila dal re,
altrettanti dal papa ed altrettanti dal duca
di Milano. Così cessò egli di far
guerra a Ferdinando. Tardi uscito in
campagna esso re Ferdinando colle sue
genti, andò a far guerra all'ostinato duca
di Sessa <i>Marino Marzano</i>. Diede il guasto
al suo paese, ed avendolo trovato i soldati
pieno di vettovaglie e di roba, tutti
empierono le borse. Prese varie sue castella
e torri; diede anche una rotta alle
genti di lui; ma non potè per allora fare
di più. Dopo la pace e tregua stabilita
col Piccinino, passarono le armi sforzesche
addosso agli Aquilani. Aveano essi
la peste in casa, e questa facea strage.
Venuto a trovarli l'altro flagello della
guerra, presero la risoluzione di trattar
d'accordo; e però con buona capitolazione
tornarono all'ubbidienza del re
Ferdinando. Intanto Marino duca di Sessa,
mirando in che bell'ascendente oramai
fossero gli affari di Ferdinando, si
sollecitò ad implorar perdono ed accordo.
Il re, a cui premeva di guadagnar questo
possente barone, e tanto più perchè il
duca d'Angiò s'era annidato nelle di lui
terre, gli fece buoni patti, se non che
volle in ostaggio alcune fortezze di lui.
E, per maggiormente adescarlo, promise
<i>Beatrice</i> sua figliuola per moglie a <i>Giambatista
Marzano</i> figliuolo d'esso Marino.
Fu dunque forzato <i>Giovanni duca</i> d'Angiò
ad allontanarsi da Sessa; nè dopo la
perdita di tanti aderenti, avendo egli luogo
migliore da assicurarvisi, passò a dimorar
nell'isola d'Ischia, mettendosi con
fidanza in mano di <i>Pietro Toriglia</i>, famoso
corsaro, che, quantunque Catalano,
avea seguitato il di lui partito, ed occupava
quell'isola. Riteneva l'Angioino
pochi altri luoghi nel regno alla sua
divozione; ma in questi tempi il governatore
<span class="pagenum" id="Page_1277">[1277]</span>
del castello dell'Uovo vicino a
Napoli, Catalano anche esso e traditore,
diede quella fortezza al medesimo duca
d'Angiò.
</p>

<p>
La guerra, che <i>Federigo conte</i> d'Urbino
facea a <i>Sigismondo Malatesta</i> signor
di Rimini, e suo antico nemico, al primo
buon tempo si risvegliò più vigorosa che
mai <span class="fnote">[Simonetta, Vita Francisci Sfortiae, lib. 30,
tom. 21 Rer. Ital. Gobellin., Comment., lib. 12.
Cronica di Bologna, tom. 18 Rer. Ital.]</span>. Andò egli a mettere il campo
per terra intorno a Fano, e nello stesso
tempo <i>Jacopo cardinal di Tiano</i> per mare
con uno stuolo di navi concorse alla
stessa impresa. Alla difesa di quella città
stava Roberto figliuolo d'esso Sigismondo,
che per lo spazio di quattro mesi si
sostenne valorosamente contro gli assalti,
le mine e le cannonate dell'esercito
nemico, nè volea udir parola di rendersi.
Eransi talmente inoltrati sotto le mura
gli aggressori, che già imminente si scorgea
la loro entrata e il sacco della città.
Allora i cittadini segretamente spedirono
al campo a trattar d'accordo, ed, ottenutolo,
aprirono le porte al conte d'Urbino,
da cui ebbero buon trattamento.
Alla caduta di questa città, succeduta nel
dì 26 di settembre <span class="fnote">[Cristoforo da Soldo, Istor. Bresc., tom. 21
Rer. Ital.]</span>, tenne dietro quella
di Sinigaglia, di Gradara, della Pergola
e d'altre terre, di maniera che fu ridotto
Sigismondo al possesso della sola città
di Rimini e d'alcuni pochi castelletti.
Messo così in camicia e disperato, si rivolse
al patrocinio della signoria di Venezia,
che già in segreto l'andava aiutando.
Erano i Veneziani padroni di Ravenna,
ed anche nel mese di maggio aveano
comperata da <i>Malatesta de' Malatesti</i> la
città di Cervia, acquisto d'importanza
per le saline, dalle quali si ricava un
utile non lieve; ma acquisto ch'era sommamente
dispiaciuto al papa, perchè fatto
senza licenza sua, e perchè troppo dannoso
riusciva alla Chiesa l'andar le sue
terre in mano d'una sì potente repubblica.
<span class="pagenum" id="Page_1278">[1278]</span>
Secondo il Sanuto <span class="fnote">[Sanuto, Istor. Venet., tom. 22 Rer. Italic.]</span>, la compera
di Cervia accadde nel dì 4 di luglio dell'anno
seguente: lo che, se vero fosse,
non apparterrebbe ai tempi di Pio II.
Comunque sia, convenne al papa di sofferir
tutto sul riflesso del bisogno delle
forze venete per la meditata guerra col
Turco. Mandarono i Veneziani ad esso
pontefice ambasciatori, pregandolo di perdonare
a Sigismondo pentito de' suoi falli;
ma seppe ben loro negarlo il papa, troppo
mal soddisfatto di lui. Contuttociò, avendo
lo stesso Sigismondo inviati alcuni
de' suoi a supplicarlo di pace e di perdono
colle maggiori umiliazioni, e con
ampio mandato di accettar qualunque
legge che la Santità sua gl'imponesse,
Pio condiscese finalmente nel mese di
ottobre a rimetterlo in sua grazia, ma
con dure condizioni, cioè senza restituirgli
un palmo di quanto gli avea tolto, e
con permettere bensì ch'egli ritenesse la
città di Rimini, ma con sole cinque miglia
di contado, ed obbligazion di pagare
annualmente il censo di mille ducati
d'oro alla camera apostolica. Nel dì 4 di
giugno, per attestato del Gobellino <span class="fnote">[Gobell., Comment., lib. 11.]</span>, a
cui si dee maggior fede che all'autore
degli Annali di Forlì <span class="fnote">[Annales Foroliviens., tom. 22 Rer. Ital.]</span>, il quale scrive
nel dì 24 di giugno, diede fine al suo
vivere <i>Biondo Flavio</i> da Forlì, rinomato
scrittore delle cose d'Italia, che lungo
tempo avea faticato nella segreteria pontifizia.
Mancò eziandio di vita <i>Gian-Antonio
Orsino</i> principe di Taranto in età assai
avanzata, e fu detto di morte naturale,
nel dì 15 di novembre <span class="fnote">[Giornal. Napolet., tom. 21 Rer. Ital.]</span>; ma non
mancano storici che il dicono strangolato
nel castello d'Altamura da due suoi
servitori corrotti dal re Ferdinando. Non
si può negare, Ferdinando in promettere
e mancar di parola, e in far pace per
tradire, non ebbe pari; del che troppe
pruove ne somministra la storia. Qualunque
nondimeno fosse la morte di
<span class="pagenum" id="Page_1279">[1279]</span>
questo principe, certo è che il re Ferdinando
non solamente rimase libero da
una pungente spina <span class="fnote">[Pontan., lib. 6. Gobellin., Comment., lib. 12.
Cristof. da Soldo, Istor. di Brescia, tom. 21 Rer. It.]</span> (ben sapendo egli
che fra esso principe e il duca d'Angiò,
anche dopo la pace, passava buona intelligenza),
ma eziandio avvantaggiò mirabilmente il suo Stato.
Si trovò (seppure non si fabbricò) un testamento,
per cui l'Orsino avea istituito erede dei suoi
Stati, ch'erano assaissimi, il re Ferdinando.
Però questi corse ad impossessarsi di
Bari, d'Otranto, di Taranto e degli altri
paesi, e massimamente d'Altamura e di
altri luoghi forti, dove un gran tesoro
di pecunia, di gioie e d'altri ricchi arredi,
ammassati in tanti anni dal principe
suddetto, grande avaro insieme e gran
mercatante. Fama fu che ascendessero
al valor d'un milione: mirabil rugiada,
<span class="pagenum" id="Page_1280">[1280]</span>
che servì al re per divenire ricco di povero
ch'era, e per ristorar le sue truppe,
le quali da gran tempo morivano di sete,
e, in una parola, per ristabilire affatto il
suo dominio. Colpo mortale fu questo,
per lo contrario, a Giovanni duca di
Angiò, e la depression totale del suo
partito. In questi tempi ancora avea il
re Ferdinando, andando unito con <i>Alessandro Sforza</i> <span class="fnote">[Simonetta, Vit. Francisci Sfortiae, lib. 30, tom. 21 Rer. Ital.]</span>,
fatti ritornare alla sua divozione <i>Pier Paolo Cantelmo</i> duca di
Sora e i <i>Sanseverineschi</i>, e presa la ricca
città di Manfredonia, che miseramente
andò tutta a sacco. Scorse ancora nell'anno
presente la peste per varie città
d'Italia, mietendo le vite degli uomini,
dei quali nella sola città di Ferrara perirono
quattordici mila <span class="fnote">[Cronica di Ferrara, tom. 24 Rer. Ital.]</span>.
</p>

<p class="pad2 center larger">
FINE DEL VOLUME V.
</p>
</div>

<div class="somm">

<h2><a id="INDICE" href="#indfront">
INDICE</a></h2>

<p class="indice"><a href="#MCCLIX">MCCLIX</a>
<a href="#MCCLX">MCCLX</a>
<a href="#MCCLXI">MCCLXI</a>
<a href="#MCCLXII">MCCLXII</a>
<a href="#MCCLXIII">MCCLXIII</a>
<a href="#MCCLXIV">MCCLXIV</a>
<a href="#MCCLXV">MCCLXV</a>
<a href="#MCCLXVI">MCCLXVI</a>
<a href="#MCCLXVII">MCCLXVII</a>
<a href="#MCCLXVIII">MCCLXVIII</a>
<a href="#MCCLXIX">MCCLXIX</a>
<a href="#MCCLXX">MCCLXX</a>
<a href="#MCCLXXI">MCCLXXI</a>
<a href="#MCCLXXII">MCCLXXII</a>
<a href="#MCCLXXIII">MCCLXXIII</a>
<a href="#MCCLXXIV">MCCLXXIV</a>
<a href="#MCCLXXV">MCCLXXV</a>
<a href="#MCCLXXVI">MCCLXXVI</a>
<a href="#MCCLXXVII">MCCLXXVII</a>
<a href="#MCCLXXVIII">MCCLXXVIII</a>
<a href="#MCCLXXIX">MCCLXXIX</a>
<a href="#MCCLXXX">MCCLXXX</a>
<a href="#MCCLXXXI">MCCLXXXI</a>
<a href="#MCCLXXXII">MCCLXXXII</a>
<a href="#MCCLXXXIII">MCCLXXXIII</a>
<a href="#MCCLXXXIV">MCCLXXXIV</a>
<a href="#MCCLXXXV">MCCLXXXV</a>
<a href="#MCCLXXXVI">MCCLXXXVI</a>
<a href="#MCCLXXXVII">MCCLXXXVII</a>
<a href="#MCCLXXXVIII">MCCLXXXVIII</a>
<a href="#MCCLXXXIX">MCCLXXXIX</a>
<a href="#MCCXC">MCCXC</a>
<a href="#MCCXCI">MCCXCI</a>
<a href="#MCCXCII">MCCXCII</a>
<a href="#MCCXCIII">MCCXCIII</a>
<a href="#MCCXCIV">MCCXCIV</a>
<a href="#MCCXCV">MCCXCV</a>
<a href="#MCCXCVI">MCCXCVI</a>
<a href="#MCCXCVII">MCCXCVII</a>
<a href="#MCCXCVIII">MCCXCVIII</a>
<a href="#MCCXCIX">MCCXCIX</a>
<a href="#MCCC">MCCC</a>
<a href="#MCCCI">MCCCI</a>
<a href="#MCCCII">MCCCII</a>
<a href="#MCCCIII">MCCCIII</a>
<a href="#MCCCIV">MCCCIV</a>
<a href="#MCCCV">MCCCV</a>
<a href="#MCCCVI">MCCCVI</a>
<a href="#MCCCVII">MCCCVII</a>
<a href="#MCCCVIII">MCCCVIII</a>
<a href="#MCCCIX">MCCCIX</a>
<a href="#MCCCX">MCCCX</a>
<a href="#MCCCXI">MCCCXI</a>
<a href="#MCCCXII">MCCCXII</a>
<a href="#MCCCXIII">MCCCXIII</a>
<a href="#MCCCXIV">MCCCXIV</a>
<a href="#MCCCXV">MCCCXV</a>
<a href="#MCCCXVI">MCCCXVI</a>
<a href="#MCCCXVII">MCCCXVII</a>
<a href="#MCCCXVIII">MCCCXVIII</a>
<a href="#MCCCXIX">MCCCXIX</a>
<a href="#MCCCXX">MCCCXX</a>
<a href="#MCCCXXI">MCCCXXI</a>
<a href="#MCCCXXII">MCCCXXII</a>
<a href="#MCCCXXIII">MCCCXXIII</a>
<a href="#MCCCXXIV">MCCCXXIV</a>
<a href="#MCCCXXV">MCCCXXV</a>
<a href="#MCCCXXVI">MCCCXXVI</a>
<a href="#MCCCXXVII">MCCCXXVII</a>
<a href="#MCCCXXVIII">MCCCXXVIII</a>
<a href="#MCCCXXIX">MCCCXXIX</a>
<a href="#MCCCXXX">MCCCXXX</a>
<a href="#MCCCXXXI">MCCCXXXI</a>
<a href="#MCCCXXXII">MCCCXXXII</a>
<a href="#MCCCXXXIII">MCCCXXXIII</a>
<a href="#MCCCXXXIV">MCCCXXXIV</a>
<a href="#MCCCXXXV">MCCCXXXV</a>
<a href="#MCCCXXXVI">MCCCXXXVI</a>
<a href="#MCCCXXXVII">MCCCXXXVII</a>
<a href="#MCCCXXXVIII">MCCCXXXVIII</a>
<a href="#MCCCXXXIX">MCCCXXXIX</a>
<a href="#MCCCXL">MCCCXL</a>
<a href="#MCCCXLI">MCCCXLI</a>
<a href="#MCCCXLII">MCCCXLII</a>
<a href="#MCCCXLIII">MCCCXLIII</a>
<a href="#MCCCXLIV">MCCCXLIV</a>
<a href="#MCCCXLV">MCCCXLV</a>
<a href="#MCCCXLVI">MCCCXLVI</a>
<a href="#MCCCXLVII">MCCCXLVII</a>
<a href="#MCCCXLVIII">MCCCXLVIII</a>
<a href="#MCCCXLIX">MCCCXLIX</a>
<a href="#MCCCL">MCCCL</a>
<a href="#MCCCLI">MCCCLI</a>
<a href="#MCCCLII">MCCCLII</a>
<a href="#MCCCLIII">MCCCLIII</a>
<a href="#MCCCLIV">MCCCLIV</a>
<a href="#MCCCLV">MCCCLV</a>
<a href="#MCCCLVI">MCCCLVI</a>
<a href="#MCCCLVII">MCCCLVII</a>
<a href="#MCCCLVIII">MCCCLVIII</a>
<a href="#MCCCLIX">MCCCLIX</a>
<a href="#MCCCLX">MCCCLX</a>
<a href="#MCCCLXI">MCCCLXI</a>
<a href="#MCCCLXII">MCCCLXII</a>
<a href="#MCCCLXIII">MCCCLXIII</a>
<a href="#MCCCLXIV">MCCCLXIV</a>
<a href="#MCCCLXV">MCCCLXV</a>
<a href="#MCCCLXVI">MCCCLXVI</a>
<a href="#MCCCLXVII">MCCCLXVII</a>
<a href="#MCCCLXVIII">MCCCLXVIII</a>
<a href="#MCCCLXIX">MCCCLXIX</a>
<a href="#MCCCLXX">MCCCLXX</a>
<a href="#MCCCLXXI">MCCCLXXI</a>
<a href="#MCCCLXXII">MCCCLXXII</a>
<a href="#MCCCLXXIII">MCCCLXXIII</a>
<a href="#MCCCLXXIV">MCCCLXXIV</a>
<a href="#MCCCLXXV">MCCCLXXV</a>
<a href="#MCCCLXXVI">MCCCLXXVI</a>
<a href="#MCCCLXXVII">MCCCLXXVII</a>
<a href="#MCCCLXXVIII">MCCCLXXVIII</a>
<a href="#MCCCLXXIX">MCCCLXXIX</a>
<a href="#MCCCLXXX">MCCCLXXX</a>
<a href="#MCCCLXXXI">MCCCLXXXI</a>
<a href="#MCCCLXXXII">MCCCLXXXII</a>
<a href="#MCCCLXXXIII">MCCCLXXXIII</a>
<a href="#MCCCLXXXIV">MCCCLXXXIV</a>
<a href="#MCCCLXXXV">MCCCLXXXV</a>
<a href="#MCCCLXXXVI">MCCCLXXXVI</a>
<a href="#MCCCLXXXVII">MCCCLXXXVII</a>
<a href="#MCCCLXXXVIII">MCCCLXXXVIII</a>
<a href="#MCCCLXXXIX">MCCCLXXXIX</a>
<a href="#MCCCXC">MCCCXC</a>
<a href="#MCCCXCI">MCCCXCI</a>
<a href="#MCCCXCII">MCCCXCII</a>
<a href="#MCCCXCIII">MCCCXCIII</a>
<a href="#MCCCXCIV">MCCCXCIV</a>
<a href="#MCCCXCV">MCCCXCV</a>
<a href="#MCCCXCVI">MCCCXCVI</a>
<a href="#MCCCXCVII">MCCCXCVII</a>
<a href="#MCCCXCVIII">MCCCXCVIII</a>
<a href="#MCCCXCIX">MCCCXCIX</a>
<a href="#MCCCC">MCCCC</a>
<a href="#MCCCCI">MCCCCI</a>
<a href="#MCCCCII">MCCCCII</a>
<a href="#MCCCCIII">MCCCCIII</a>
<a href="#MCCCCIV">MCCCCIV</a>
<a href="#MCCCCV">MCCCCV</a>
<a href="#MCCCCVI">MCCCCVI</a>
<a href="#MCCCCVII">MCCCCVII</a>
<a href="#MCCCCVIII">MCCCCVIII</a>
<a href="#MCCCCIX">MCCCCIX</a>
<a href="#MCCCCX">MCCCCX</a>
<a href="#MCCCCXI">MCCCCXI</a>
<a href="#MCCCCXII">MCCCCXII</a>
<a href="#MCCCCXIII">MCCCCXIII</a>
<a href="#MCCCCXIV">MCCCCXIV</a>
<a href="#MCCCCXV">MCCCCXV</a>
<a href="#MCCCCXVI">MCCCCXVI</a>
<a href="#MCCCCXVII">MCCCCXVII</a>
<a href="#MCCCCXVIII">MCCCCXVIII</a>
<a href="#MCCCCXIX">MCCCCXIX</a>
<a href="#MCCCCXX">MCCCCXX</a>
<a href="#MCCCCXXI">MCCCCXXI</a>
<a href="#MCCCCXXII">MCCCCXXII</a>
<a href="#MCCCCXXIII">MCCCCXXIII</a>
<a href="#MCCCCXXIV">MCCCCXXIV</a>
<a href="#MCCCCXXV">MCCCCXXV</a>
<a href="#MCCCCXXVI">MCCCCXXVI</a>
<a href="#MCCCCXXVII">MCCCCXXVII</a>
<a href="#MCCCCXXVIII">MCCCCXXVIII</a>
<a href="#MCCCCXXIX">MCCCCXXIX</a>
<a href="#MCCCCXXX">MCCCCXXX</a>
<a href="#MCCCCXXXI">MCCCCXXXI</a>
<a href="#MCCCCXXXII">MCCCCXXXII</a>
<a href="#MCCCCXXXIII">MCCCCXXXIII</a>
<a href="#MCCCCXXXIV">MCCCCXXXIV</a>
<a href="#MCCCCXXXV">MCCCCXXXV</a>
<a href="#MCCCCXXXVI">MCCCCXXXVI</a>
<a href="#MCCCCXXXVII">MCCCCXXXVII</a>
<a href="#MCCCCXXXVIII">MCCCCXXXVIII</a>
<a href="#MCCCCXXXIX">MCCCCXXXIX</a>
<a href="#MCCCCXL">MCCCCXL</a>
<a href="#MCCCCXLI">MCCCCXLI</a>
<a href="#MCCCCXLII">MCCCCXLII</a>
<a href="#MCCCCXLIII">MCCCCXLIII</a>
<a href="#MCCCCXLIV">MCCCCXLIV</a>
<a href="#MCCCCXLV">MCCCCXLV</a>
<a href="#MCCCCXLVI">MCCCCXLVI</a>
<a href="#MCCCCXLVII">MCCCCXLVII</a>
<a href="#MCCCCXLVIII">MCCCCXLVIII</a>
<a href="#MCCCCXLIX">MCCCCXLIX</a>
<a href="#MCCCCL">MCCCCL</a>
<a href="#MCCCCLI">MCCCCLI</a>
<a href="#MCCCCLII">MCCCCLII</a>
<a href="#MCCCCLIII">MCCCCLIII</a>
<a href="#MCCCCLIV">MCCCCLIV</a>
<a href="#MCCCCLV">MCCCCLV</a>
<a href="#MCCCCLVI">MCCCCLVI</a>
<a href="#MCCCCLVII">MCCCCLVII</a>
<a href="#MCCCCLVIII">MCCCCLVIII</a>
<a href="#MCCCCLIX">MCCCCLIX</a>
<a href="#MCCCCLX">MCCCCLX</a>
<a href="#MCCCCLXI">MCCCCLXI</a>
<a href="#MCCCCLXII">MCCCCLXII</a>
<a href="#MCCCCLXIII">MCCCCLXIII</a></p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>
</div>








<pre>





End of the Project Gutenberg EBook of Annali d'Italia, vol. 5, by 
Lodovico Antonio Muratori

*** END OF THIS PROJECT GUTENBERG EBOOK ANNALI D'ITALIA, VOL. 5 ***

***** This file should be named 52377-h.htm or 52377-h.zip *****
This and all associated files of various formats will be found in:
        http://www.gutenberg.org/5/2/3/7/52377/

Produced by Carlo Traverso, Barbara Magni and the Online
Distributed Proofreading Team at http://www.pgdp.net (This
file was produced from images generously made available
by The Internet Archive)


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
